創 1:1 <h2>天主創造天地</h2> 太初天主創造天地、
創 1:2 地乃空曠混沌、淵面晦冥、天主之神、運行於水面、
<h2> 造光明
</h2>
創 1:3 天主曰、當有光、即有光、
創 1:4 天主視光為善、天主遂分光暗、
創 1:5 天主名光為晝、名暗為夜、有夕有朝、是乃一日、○
<h2> 造穹蒼
</h2>
創 1:6 天主曰、水中當有空氣、以分上下之水、
創 1:7 天主遂作空氣、使空氣以上之水、與空氣以下之水、截然中分、有如此也、
創 1:8 天主名空氣為天、有夕有朝、是乃二日、○
<h2> 使水歸海使地顯露
</h2>
創 1:9 天主曰、天下諸水、當滙一區、使現陸地、有如此也、
創 1:10 天主名陸地為地、名水滙之區為海、天主視之為善、
<h2> 使地生產百卉
</h2>
創 1:11 天主曰、地當生結子之草與蔬、及生果之樹、果懷核、各從其類於地、有如此也、
創 1:12 地遂生結子之草與蔬、各從其類、及生果之樹、果懷核、各從其類、天主視之為善、
創 1:13 有夕有朝、是乃三日、○
<h2> 造三光麗乎天
</h2>
創 1:14 天主曰、天上當有發光之體、俾分晝夜、以為記號、可定四時日期年歲、
創 1:15 且發光於天、普照於地、有如此也、
創 1:16 天主造二巨光、大者司晝、小者司夜、又造眾星、
創 1:17 天主置之於天、普照於地、
創 1:18 以司晝夜、以分光暗、天主視之為善、
創 1:19 有夕有朝、是乃四日、○
<h2> 造鱗羽
</h2>
創 1:20 天主曰、水當滋生有生之動物、又有鳥飛於地、上戾空中、
創 1:21 天主乃造巨魚、與水所滋生有生之動物、各從其類、及諸飛鳥、各從其類、天主視之為善、
創 1:22 天主許之以福曰、生育眾多、充滿於海、禽鳥亦蕃衍於地、
創 1:23 有夕有朝、是乃五日、○
<h2> 造百獸昆蟲
</h2>
創 1:24 天主曰、地當滋生生物、各從其類、六畜昆蟲野獸、各從其類、有如此也、
創 1:25 天主遂造野獸、各從其類、牲畜各從其類、地上昆蟲各從其類、天主視之為善、○
<h2> 按己像造人
</h2>
創 1:26 天主曰、我儕當造人、肖我儕之像、以治海魚飛鳥牲畜、及凡動於地之昆蟲、亦治全地、
創 1:27 天主遂按己像造人、造之乃肖天主像、造男亦造女、
創 1:28 天主許之以福、謂之曰、生育眾多、充盈於地、地為爾所治、並治海魚飛鳥、及地上諸生物、
<h2> 定人與諸活物之食
</h2>
創 1:29 天主曰、遍地結子之菜蔬、與懷核之樹果、我俱賜爾以為食、
創 1:30 至於地上走獸、空中飛鳥、及動於地之諸生物、我賜以青草為食、有如此也、
創 1:31 天主視所造者甚善、有夕有朝、是乃六日、
創 2:1 <h2>第一安息日</h2> 天地萬物既成、
創 2:2 至第七日、天主造物之工已竣、遂於第七日安息、
創 2:3 因此日天主造萬物之工已竣而安息、故降福於此日、定為聖日、
<h2> 復述造人
</h2>
創 2:4 創造天地、其畧如此、耶和華天主創造天地之日、
創 2:5 地未生草木、未生菜蔬、因耶和華天主未降雨於地、亦無人耕地、
創 2:6 有霧自地而出、以潤遍地、
創 2:7 耶和華天主以土造人、以生氣噓入其鼻、而人成為生靈、
<h2> 立<u>伊甸</u>園
</h2>
創 2:8 耶和華天主在東方之<u>伊甸</u>植一園、以所造之人、置於其間、
創 2:9 耶和華天主使地生諸樹、可觀可食、當園之中、有生命之樹、亦有區別善惡之樹、
<h2> 有河潤園分為四支
</h2>
創 2:10 有河自<u>伊甸</u>流出、以灌其園、由彼分支為四、
創 2:11 第一名<u>比遜</u>、繞流於<u>哈腓拉</u>地之四方、其地產金、
創 2:12 其地之金最精、亦產比多拉 比多拉有譯珍琢有譯乳香及朔杭寶石、 朔杭寶石有譯紅瑪瑙有譯碧玉
創 2:13 第二河名<u>其訓</u>、繞流於<u>古實</u>之四方、
創 2:14 第三河名<u>希底結</u>、流於<u>亞述</u>東、第四河即<u>伯拉</u>河、
<h2> 分別善惡之樹惟禁食其果
</h2>
創 2:15 耶和華天主挈其人、置於<u>伊甸</u>園、使其培而守之、
創 2:16 耶和華天主諭人曰、園中各樹之果、爾可任意以食、
創 2:17 惟區別善惡之樹、其果不可食、食之日必死、○
<h2> <u>亞當</u>與一切活物命名
</h2>
創 2:18 耶和華天主曰、人獨處未善、我將為之作偶以助之、
創 2:19 耶和華天主以土造田野走獸、空中飛鳥、攜至<u>亞當</u>前、視其稱以何名、各生物之名、即依<u>亞當</u>所稱為定、
創 2:20 <u>亞當</u>於六畜飛鳥野獸、各命以名、惟<u>亞當</u>不得偶以助之、
創 2:21 耶和華天主使<u>亞當</u>酣寢、取其脇骨之一、而補以肉、
<h2> 由男造女成夫婦之倫
</h2>
創 2:22 耶和華天主以所取於<u>亞當</u>身之脇骨、造為女、攜至<u>亞當</u>前、
創 2:23 <u>亞當</u>曰、是乃我骨中之骨、肉中之肉、以其由男身取出、可稱為女、 按希伯來原文男曰伊施女曰伊沙二語音相近足見女由男取名之義
創 2:24 是以人離父母、與妻聯合、成為一體、
創 2:25 夫婦二人並裸、亦無愧焉、
創 3:1 <h2>魔藉蛇誘惑婦人</h2> 耶和華天主所造諸生物、莫狡於蛇、蛇謂婦曰、園中諸樹、天主皆戒爾勿食其果乎、
創 3:2 婦謂蛇曰、園內諸樹之果、我儕可食之、
創 3:3 惟園之中一樹、其果、天主戒曰、毋食毋捫、恐致死亡、
創 3:4 蛇對婦曰、爾曹未必死、
創 3:5 因天主知爾食之日、爾目即明、爾遂如神能別善惡、 故戒爾勿食、
<h2> 人背主命遂陷於罪
</h2>
創 3:6 婦見其樹可食可觀、又能益智可慕、遂摘其果食之、並給其夫、夫亦食之、
創 3:7 二人之目即明、始知其裸體、遂編無花果樹葉為裳、
創 3:8 日昃、涼風起、耶和華天主遊行園中、<u>亞當</u>與婦聞耶和華天主之聲、匿於園之樹間、以避耶和華天主面、
<h2> 天主嚴訊獲罪者
</h2>
創 3:9 耶和華天主呼<u>亞當</u>曰、爾何在、
創 3:10 曰、我聞爾聲於園中、以我裸體故、遂畏而自匿、
創 3:11 曰、孰告爾裸體乎、我禁爾毋食之樹果、爾或食之乎、
創 3:12 <u>亞當</u>曰、爾所賜我之婦、彼以樹果給我、我食之、
創 3:13 耶和華天主謂婦曰、爾何為耶、婦曰、蛇誘我、故我食之、
<h2> 蛇見咒詛
</h2>
創 3:14 耶和華天主謂蛇曰、爾既為此、必較六畜百獸更加見詛、 或作必在六畜百獸中見詛爾必腹行、終身食土、
<h2> 天主許婦後裔敗魔勢
</h2>
創 3:15 我使爾與婦為仇、爾之裔與婦之裔亦為仇、婦裔將傷爾首、爾將傷其踵、
<h2> 降罰於人類
</h2>
創 3:16 又謂婦曰、我必使爾懷妊多苦、產子艱難、爾必戀夫、夫必轄爾、
創 3:17 謂<u>亞當</u>曰、爾既聽婦言、食我所禁食之樹果、地必緣爾見詛、爾必畢生勞苦、始得食地之所產、
創 3:18 地必為爾叢生荊棘、爾必食田之蔬、
創 3:19 必汗流被面、始可得食、直至爾歸所出之土、爾本為土、必復歸於土、
創 3:20 <u>亞當</u>名其妻曰<u>夏娃</u>、 夏娃譯即生之義以其為群生之母也、
<h2> 製衣與人著
</h2>
創 3:21 耶和華天主為<u>亞當</u>及其妻作皮衣衣之、
創 3:22 耶和華天主曰、人已能別善惡、彷彿我儕、恐其舉手亦摘生命樹之果、食而永生、
創 3:23 耶和華天主故遣人出<u>伊甸</u>園、以耕所自出之土、
<h2> 逐夫婦出樂園
</h2>
創 3:24 遂逐人出、乃於<u>伊甸</u>園東、置基路伯、與自舞之利劍、以防守生命樹之途、
創 4:1 <h2><u>該隱</u> <u>亞伯</u>生二人以何為業在天主前為人如何</h2> <u>亞當</u>與妻<u>夏娃</u>同室、懷孕生<u>該隱</u>、 該隱譯即得之義云、主使我得男子、
創 4:2 復生<u>該隱</u>弟<u>亞伯</u>、<u>亞伯</u>為牧羊者、<u>該隱</u>為農人、
創 4:3 一日、<u>該隱</u>以土產奉獻於主、
創 4:4 <u>亞伯</u>亦奉獻首生之羊及脂膏、主眷顧<u>亞伯</u>與其所獻之物、
創 4:5 不眷顧<u>該隱</u>與其所獻之物、<u>該隱</u>怒而變色、
創 4:6 主謂<u>該隱</u>曰、爾怒變色何故、
創 4:7 爾若行善、豈不蒙悅納乎、若不行善、則孽伏於門、彼繫戀爾、爾猶將制之、
<h2> <u>該隱</u>因妒殺弟
</h2>
創 4:8 後、<u>該隱</u>與弟<u>亞伯</u>晤言、二人適在田間、<u>該隱</u>遂起、攻弟<u>亞伯</u>而殺之、
創 4:9 主謂<u>該隱</u>曰、爾弟<u>亞伯</u>何在、曰、不知、我豈為守弟者乎、
創 4:10 曰、爾何為、爾弟之血、有聲自地呼籲我、
<h2> <u>該隱</u>見咒詛
</h2>
創 4:11 地啟口、自爾手受爾弟之血、爾必見詛、不得地之益、
創 4:12 爾耕地、地不復為爾效力、爾必飄流於地、
創 4:13 <u>該隱</u>對主曰、我罪甚重、實所不堪、
創 4:14 主今逐我離斯地、不容我覿主面、我既飄流於地、則凡遇我者必殺我、
創 4:15 主謂<u>該隱</u>曰、凡殺<u>該隱</u>者、必受罰七倍、主乃賜<u>該隱</u>以號、免遇之者殺之、
創 4:16 於是、<u>該隱</u>退、離主前、往<u>伊甸</u>東<u>挪得</u>地居焉、
<h2> <u>該隱</u>始建城城名<u>以諾</u>
</h2>
創 4:17 <u>該隱</u>與妻同室、懷孕生子<u>以諾</u>、時、<u>該隱</u>建城、即以子之名名城曰<u>以諾</u>、
創 4:18 <u>以諾</u>生<u>以拉</u>、<u>以拉</u>生<u>米戶雅利</u>、<u>米戶雅利</u>生<u>瑪土撒利</u>、<u>瑪土撒利</u>生<u>拉麥</u>、
<h2> <u>拉麥</u>始娶二妻
</h2>
創 4:19 <u>拉麥</u>取二妻、一名<u>亞大</u>、一名<u>洗拉</u>、
創 4:20 <u>亞大</u>生<u>雅八</u>、<u>雅八</u>為居幕牧畜之祖、
創 4:21 其弟名<u>猶八</u>、為鼓琴吹簫者之祖、
創 4:22 <u>洗拉</u>生<u>土八該隱</u>、為銅工鐵工之祖、<u>土八該隱</u>之妹、名<u>拿瑪</u>、
創 4:23 <u>拉麥</u>謂二妻曰、<u>亞大</u> <u>洗拉</u>聞我聲、<u>拉麥</u>妻聽我言、壯士傷我、我將殺之、幼童損我、我將害之、 或作我殺壯士而自傷戮童子而自痍
創 4:24 若殺<u>該隱</u>必受罰七倍、若殺<u>拉麥</u>必受罰七十七倍、○
<h2> <u>亞當</u>生<u>塞特</u>
</h2>
創 4:25 <u>亞當</u>復與妻同室生子、名之曰<u>塞特</u>、 塞特譯即立之義蓋曰、天主為我立一子、以代<u>該隱</u>所殺之<u>亞伯</u>、
<h2> <u>塞特</u>生<u>以挪士</u>
</h2>
創 4:26 <u>塞特</u>亦生子、名之曰<u>以挪士</u>、彼時、人始籲耶和華之名、 或作人始稱天主為耶和華
創 5:1 <h2>記錄自<u>亞當</u>至<u>挪亞</u>之世代</h2> <u>亞當</u>之裔、其畧如左、當天主造人時、乃肖天主像造之、
創 5:2 造男亦造女、造之之日、許之以福、稱之曰人、○
創 5:3 <u>亞當</u>一百三十歲生子、克肖己像、名之曰<u>塞特</u>、
創 5:4 <u>亞當</u>生<u>塞特</u>後、歷八百年、猶生子女、
創 5:5 <u>亞當</u>享壽九百三十歲而終、
創 5:6 <u>塞特</u>一百有五歲生<u>以挪士</u>、
創 5:7 <u>塞特</u>生<u>以挪士</u>後、歷八百有七年、猶生子女、
創 5:8 <u>塞特</u>享壽九百十二歲而終、
創 5:9 <u>以挪士</u>九十歲生<u>該南</u>、
創 5:10 <u>以挪士</u>生<u>該南</u>後、歷八百十五年、猶生子女、
創 5:11 <u>以挪士</u>享壽九百有五歲而終、
創 5:12 <u>該南</u>七十歲生<u>瑪勒列</u>、
創 5:13 <u>該南</u>生<u>瑪勒列</u>後、歷八百四十年、猶生子女、
創 5:14 <u>該南</u>享壽九百有十歲而終、
創 5:15 <u>瑪勒列</u>六十五歲生<u>雅列</u>、
創 5:16 <u>瑪勒列</u>生<u>雅列</u>後、歷八百三十年、猶生子女、
創 5:17 <u>瑪勒列</u>享壽八百九十五歲而終、
創 5:18 <u>雅列</u>一百六十二歲生<u>以諾</u>、
創 5:19 <u>雅列</u>生<u>以諾</u>後、歷八百年、猶生子女、
創 5:20 <u>雅列</u>享壽九百六十二歲而終、
創 5:21 <u>以諾</u>六十五歲生<u>瑪土撒拉</u>、
創 5:22 <u>以諾</u>生<u>瑪土撒拉</u>後、奉事天主、 奉事天主原文作與天主偕行下同歷三百年、猶生子女、
創 5:23 <u>以諾</u>享壽三百六十五歲、
<h2> <u>以諾</u>奉事天主被天主接去
</h2>
創 5:24 <u>以諾</u>奉事天主、天主接之、故不在世、
創 5:25 <u>瑪土撒拉</u>一百八十七歲生<u>拉麥</u>、
創 5:26 <u>瑪土撒拉</u>生<u>拉麥</u>後、歷七百八十二年、猶生子女、
創 5:27 <u>瑪土撒拉</u>享壽九百六十九歲而終、
創 5:28 <u>拉麥</u>一百八十二歲生子、
創 5:29 命名<u>挪亞</u>、 挪亞譯即安之義蓋曰、主降禍於地、 降禍於地或作詛地使我操作勞苦、此子必安慰我、
創 5:30 <u>拉麥</u>生<u>挪亞</u>後、歷五百九十五年、猶生子女、
創 5:31 <u>拉麥</u>享壽七百七十七歲而終、
創 5:32 <u>挪亞</u>五百歲生<u>閃</u>、<u>含</u>、<u>雅弗</u>、
創 6:1 <h2>世人積惡干犯天主之怒天主將以洪水滅之</h2> 人蕃衍於地、亦生女、
創 6:2 神子見世人之女美麗、乃隨意選擇、娶以為妻、
創 6:3 主曰、人既為肉體、我之神不恆居於其內、 或作我之神不永與之爭姑容其一百二十年、 或作以後其壽命至一百二十年
創 6:4 當時有偉丈夫在世、後、神子與世人之女同室、生子亦偉丈夫、即亙古以來、英武有名之人、○
創 6:5 主見人在世、罪惡貫盈、心所圖維、恆為奸惡、
創 6:6 於是、主悔造人於世、中心憂之、
創 6:7 主曰、我所造之人、將滅於地、由人以及牲畜昆蟲飛鳥、因我造之悔矣、
<h2> <u>挪亞</u>得蒙恩寵
</h2>
創 6:8 惟<u>挪亞</u>得恩於天主前、○
創 6:9 <u>挪亞</u>紀畧如左、<u>挪亞</u>於當世、為義人完人、奉事天主、
創 6:10 <u>挪亞</u>生三子、即<u>閃</u>、<u>含</u>、<u>雅弗</u>、
創 6:11 舉世敗壞於天主前、強暴徧行、
創 6:12 天主見世間敗壞、在地凡有血氣者所行皆邪僻、
創 6:13 天主謂<u>挪亞</u>曰、凡有血氣者將被我翦滅、因其強暴徧行、我將滅之於地、
<h2> 天主命<u>挪亞</u>造方舟示以式樣尺度
</h2>
創 6:14 爾以歌斐木 歌斐木有譯柏木有譯浮木作方舟、分艙而造、以瀝青塗其內外、
創 6:15 爾作舟、其式若此、長三百尺、 尺原文作肘因古以肘為度下同廣五十尺、高三十尺、
創 6:16 舟上作窗、高一尺、舟旁設門、分上中下三層、
創 6:17 我必使洪水氾濫於地、以翦滅天下一切有血氣之生物、凡在地者必滅亡、
創 6:18 我與爾立約、爾率妻子與子婦、悉登舟、
創 6:19 爾將生物諸類、每類各二、一牝一牡、攜之登舟、與爾同保生命、
創 6:20 飛鳥各從其類、走獸各從其類、昆蟲各從其類、每類各二、偕爾登舟、以保生命、
創 6:21 爾當蓄諸食品、以備爾與物類所食者、
創 6:22 <u>挪亞</u>悉遵天主命而行、
創 7:1 <h2><u>挪亞</u>與眷屬以及一切活物同登方舟</h2> 主諭<u>挪亞</u>云、我於斯世、惟見爾為義於我前、爾偕眷屬、可登方舟、
創 7:2 凡畜之潔者取七牝七牡、不潔之類取一牝一牡、
創 7:3 飛鳥亦取七雌七雄、以遺種於世、
創 7:4 越七日、我將雨於地四十晝夜、以所造諸生物、盡滅於地、
創 7:5 <u>挪亞</u>悉遵主所命而行、
創 7:6 洪水氾濫於地時、<u>挪亞</u>六百歲、
創 7:7 <u>挪亞</u>與妻子及子婦、俱登方舟、以避洪水、
創 7:8 潔畜與不潔畜、禽鳥以及動於地之昆蟲、
創 7:9 牝牡為偶而至、隨<u>挪亞</u>登舟、遵天主所命<u>挪亞</u>者、
<h2> 洪水氾濫於地水勢極其浩大
</h2>
創 7:10 七日後、洪水氾濫於地、
創 7:11 適<u>挪亞</u>六百歲、二月十七日、是日大淵之泉湧出、天破其隙、
創 7:12 注雨於地四十晝夜、
創 7:13 當是日<u>挪亞</u>與三子<u>閃</u>、<u>含</u>、<u>雅弗</u>、<u>挪亞</u>之妻、暨三子之婦、悉登方舟、
創 7:14 彼眾及百獸從其類、牲畜從其類、動於地之昆蟲從其類、諸飛禽從其類、
創 7:15 凡有血肉有生氣者、各為匹耦、就<u>挪亞</u>登舟、
創 7:16 凡登舟有血氣之物、乃循天主所命<u>挪亞</u>者、有牝有牡、主遂為之閉舟門、
創 7:17 洪水氾濫於地四旬、水勢洶洶、使舟起浮於地上、
創 7:18 水於地上漲溢愈甚、舟溯洄於水面、
創 7:19 水勢在地極其浩大、天下高山為之淹沒、
<h2> 一切活物盡皆汩沒
</h2>
創 7:20 水漲溢、高於諸山、十有五尺、山嶺皆沒、
創 7:21 地上各類生物、飛鳥六畜百獸、動於地之昆蟲以及人類、皆滅亡、
創 7:22 凡在陸地、有鼻可通呼吸者、咸就死亡、
創 7:23 地上各類生物、自人及六畜百獸昆蟲飛鳥、皆滅於地、獨<u>挪亞</u>與在舟者得存、
創 7:24 水漲溢於地、歷一百五十日、
創 8:1 <h2>洪水消落</h2> 主眷念<u>挪亞</u>及偕其在舟之百獸六畜、天主遂使風吹地、水勢稍落、
創 8:2 淵源及天隙皆塞、雨息於天、
創 8:3 水由地漸退、迨一百五十日後、水始消、
<h2> 方舟停於<u>亞拉臘</u>山巔
</h2>
創 8:4 七月十七日、舟停於<u>亞拉臘</u>山、
創 8:5 水漸消、迨至十月、是月朔、山峰始現、
<h2> <u>挪亞</u>放烏鴉出方舟又放鴿出方舟
</h2>
創 8:6 越四旬、<u>挪亞</u>啟所作之舟窗、
創 8:7 放一鴉出、鴉飛翔往來、直待地上水涸、
創 8:8 又放一鴿出、欲視地上水退否、
創 8:9 遍地尚有水、鴿無止足處、返舟就<u>挪亞</u>、<u>挪亞</u>伸手、接之入舟、
創 8:10 又待七日、復放鴿出、
創 8:11 及暮、鴿返、口啣油果樹新葉、<u>挪亞</u>知地上水已退、
創 8:12 更待七日、放鴿出舟不復返、
創 8:13 適<u>挪亞</u>六百有一歲、正月朔、地上水盡涸、<u>挪亞</u>撤舟蓋視之、見地上水已涸、
<h2> <u>挪亞</u>奉命出方舟
</h2>
創 8:14 二月二十七日、地悉乾、
創 8:15 天主謂<u>挪亞</u>曰、爾與爾妻爾子、
創 8:16 及子婦出方舟、
創 8:17 偕爾之生物、飛鳥六畜、動於地之昆蟲、皆攜之出、使滋生產育蕃衍於地、
創 8:18 <u>挪亞</u>與妻子及子婦俱出、
創 8:19 百獸昆蟲飛鳥、地上諸動物、各從其類、亦皆出舟、
<h2> 建祭臺獻祭
</h2>
創 8:20 <u>挪亞</u>為主建祭臺、取牲畜及禽鳥諸類之潔者、獻於祭臺為火焚祭、
<h2> 天主享其祭許以不復降洪水於天下
</h2>
創 8:21 主享其馨香、其心曰、嗣後我必不緣人降禍於地、 降禍於地原文作詛地因人自幼時、心懷惡念、我不復滅生物如前所行、
創 8:22 地存之時、稼穡寒暑、冬夏晝夜、永不停息、
創 9:1 <h2>天主許福於<u>挪亞</u></h2> 天主許福於<u>挪亞</u>及其子曰、生育眾多、滿盈於地、
創 9:2 地上走獸、空中飛鳥、地上各類動物、及海之諸魚、必畏懼爾、皆付爾手、
<h2> 禁止食血
</h2>
創 9:3 凡有生之動物、皆賜爾為食、我賜爾一切、猶賜爾以菜蔬、
創 9:4 惟有生之肉、即有血之肉、勿食、
<h2> 禁止殺害人命
</h2>
創 9:5 有害爾命流爾血者、或獸或人、我必討其罪、人與人為兄弟、人若害人命、我必討其罪、
創 9:6 凡流人血者、人亦必流其血、緣天主造人、乃肖己像也、
創 9:7 爾曹生育眾多、昌熾蕃衍於地、
創 9:8 天主又諭<u>挪亞</u>及其子曰、
<h2> 天主與世人立約以虹為徵
</h2>
創 9:9 我與爾曹及爾後裔立約、
創 9:10 偕爾一切生物、即飛鳥牲畜走獸、凡出舟在地之諸生物、亦與之立約、
創 9:11 我與爾眾立約、不復以洪水滅凡有血氣者、亦不復有洪水湮地、
創 9:12 天主曰、我與爾並偕爾之生物、立永世之約、有可為徵、
創 9:13 我置虹於雲間、即為我與世立約之徵、
創 9:14 我令雲蔽地時、雲中現虹、
創 9:15 我則憶我與爾眾、及與各類有血氣之生物、所立之約、嗣後不復有洪水、以滅凡有血氣者、
創 9:16 虹現於雲、我觀之、則憶我與地上凡有血氣之諸生物所立之永約、
創 9:17 天主謂<u>挪亞</u>曰、我與地上一切有血氣之物所立之約、即以此為徵、○
創 9:18 <u>挪亞</u>之子出方舟者、即<u>閃</u>、<u>含</u>、<u>雅弗</u>、<u>含</u>為<u>迦南</u>父、
創 9:19 此即<u>挪亞</u>之三子、遍地之民、皆為其後裔、○
<h2> <u>挪亞</u>植葡萄園飲葡萄酒而醉
</h2>
創 9:20 <u>挪亞</u>始為農夫、植葡萄園、
創 9:21 飲葡萄酒而醉、裸而臥於幕內、
<h2> 為幼子<u>含</u>所訕笑
</h2>
創 9:22 <u>迦南</u>之父<u>含</u>、見父裸體、出外告昆弟二人、
創 9:23 <u>閃</u> <u>雅弗</u>以衣負肩、反行以進、蔽父之體、背面不見父之裸也、
<h2> 咒詛<u>迦南</u>
</h2>
創 9:24 <u>挪亞</u>醉醒、始知季子所為、曰、
創 9:25 <u>迦南</u>可詛、必為奴中之奴、以事其昆弟、
<h2> 為<u>閃</u>祝福
</h2>
創 9:26 又云、<u>閃</u>之天主當頌美、<u>迦南</u>必為其奴、
<h2> 為<u>雅弗</u>祈禱
</h2>
創 9:27 天主使<u>雅弗</u>土地廣大、子孫眾多、居<u>閃</u>之幕、<u>迦南</u>必為其奴、○
<h2> <u>挪亞</u>去世
</h2>
創 9:28 洪水後、<u>挪亞</u>尚歷三百五十年、
創 9:29 <u>挪亞</u>享壽九百五十歲而終、
創 10:1 <h2><u>挪亞</u>之後嗣</h2> <u>挪亞</u>子<u>閃</u>、<u>含</u>、<u>雅弗</u>、洪水後生子、其裔如左、
<h2> <u>雅弗</u>之苗裔
</h2>
創 10:2 <u>雅弗</u>之子、<u>歌蔑</u>、<u>瑪各</u>、<u>瑪代</u>、<u>雅完</u>、<u>土巴</u>、<u>米設</u>、<u>提拉</u>、
創 10:3 <u>歌蔑</u>之子、<u>亞實基拿</u>、<u>利法</u>、<u>陀迦瑪</u>、
創 10:4 <u>雅完</u>之子、<u>以利沙</u>、<u>他施</u>、<u>基提</u>、<u>多單</u>、
創 10:5 此數人之後裔、散處州島、各隨各國方言、各分支派宗族、○
<h2> <u>含</u>之苗裔
</h2>
創 10:6 <u>含</u>之子、<u>古實</u>、<u>麥西</u>、<u>弗</u>、<u>迦南</u>、
創 10:7 <u>古實</u>之子、<u>西巴</u>、<u>哈腓拉</u>、<u>撒弗他</u>、<u>拉瑪</u>、<u>撒弗提迦</u>、<u>拉瑪</u>之子、<u>示巴</u>、<u>底但</u>、
<h2> <u>甯綠</u>始為王
</h2>
創 10:8 <u>古實</u>生<u>甯綠</u>、即在世始為英武者、
創 10:9 在主前為英武之獵夫、因此有古諺云、似<u>甯綠</u>在主前為英武之獵夫、
創 10:10 其初立國、在<u>巴別</u>、<u>以力</u>、<u>亞甲</u>、<u>甲尼</u>、俱在<u>示拿</u>地、
創 10:11 <u>亞述</u>由彼地而出、 或作由彼往亞述建<u>尼尼微</u>、<u>利何伯伊爾</u>、與<u>迦拉</u>、
創 10:12 又建<u>尼尼微</u> <u>迦拉</u>間之<u>利鮮</u>、此乃大邑、
創 10:13 <u>麥西</u>生<u>路丁</u>族、<u>安南</u>族、<u>利哈</u>族、<u>拿弗土</u>族、
創 10:14 <u>帕斯魯</u>族、<u>迦斯路</u>族、<u>鴿託</u>族、<u>非利士</u>族由彼而出、○
創 10:15 <u>迦南</u>生冢子<u>西頓</u>、亦生<u>赫</u>族、
創 10:16 <u>耶布斯</u>族、<u>亞摩利</u>族、<u>革迦撒</u>族、
創 10:17 <u>希未</u>族、<u>亞基</u>族、<u>西尼</u>族、
創 10:18 <u>亞瓦底</u>族、<u>洗瑪利</u>族、<u>哈抹</u>族、此後<u>迦南</u>諸族散處矣、
創 10:19 <u>迦南</u>之境、自<u>西頓</u>至<u>基拉</u>、至<u>迦薩</u>、又至<u>所多瑪</u>、<u>俄摩拉</u>、<u>押瑪</u>、<u>洗扁</u>、<u>拉沙</u>、
創 10:20 此<u>含</u>之子孫、各隨宗族方言土地、分為邦國、○
<h2> <u>閃</u>之苗裔
</h2>
創 10:21 <u>雅弗</u>之兄<u>閃</u>亦生子、<u>閃</u>為<u>希伯</u>合族之祖、
創 10:22 <u>閃</u>之子<u>以攔</u>、<u>亞述</u>、<u>亞法撒</u>、<u>路得</u>、<u>亞蘭</u>、
創 10:23 <u>亞蘭</u>之子<u>烏斯</u>、<u>戶勒</u>、<u>基帖</u>、<u>瑪施</u>、
創 10:24 <u>亞法撒</u>生<u>沙拉</u>、<u>沙拉</u>生<u>希伯</u>、
創 10:25 <u>希伯</u>生二子、一名<u>法勒</u>、 法勒譯即分析之義因當時世人分析、<u>法勒</u>之弟名<u>約坍</u>、
創 10:26 <u>約坍</u>生<u>亞摩答</u>、<u>沙列</u>、<u>哈薩瑪非</u>、<u>耶拉</u>、
創 10:27 <u>哈多蘭</u>、<u>烏薩</u>、<u>德拉</u>、
創 10:28 <u>俄八</u>、<u>亞比瑪利</u>、<u>示巴</u>、
創 10:29 <u>阿斐</u>、<u>哈非拉</u>、<u>約八</u>、此皆<u>約坍</u>之子、
創 10:30 其所居處、自<u>米沙</u>至東山<u>西發</u>、
創 10:31 此乃<u>閃</u>之子孫、各隨宗族方言土地、分為邦國、
創 10:32 以上所載、即<u>挪亞</u>三子之後裔、各隨其支派宗族邦國、洪水後、分為列國、
創 11:1 <h2>天下萬人言語惟一</h2> 當時天下口音惟一、言語皆同、
創 11:2 自東方而徙、在<u>示拿</u>地遇平原居焉、
創 11:3 彼此互議曰、我儕當作甎、爇以成之、於是以甎代石、更以石漆代灰泥、
<h2> 建造<u>巴比倫</u>
</h2>
創 11:4 又曰、我儕當建城與臺、臺頂高及天、藉以揚我名、以免散於天下、
創 11:5 主降臨、欲觀世人所建之城與臺、
創 11:6 主曰、是眾為一民、言語亦一、今既有此作為、後凡所欲為、無有不成、
<h2> 言語變亂彼此不通
</h2>
創 11:7 我儕降臨、淆其言語、使彼此不通、
創 11:8 主遂由彼散之遍地、於是人不再建此城、
創 11:9 因天主在彼淆天下人之言語、而散之遍地、故名其邑曰<u>巴別</u>、 巴別譯即混亂之義○
<h2> <u>閃</u>之後裔
</h2>
創 11:10 <u>閃</u>之裔如左、洪水後二年、<u>閃</u>一百歲、生<u>亞法撒</u>、
創 11:11 <u>閃</u>生<u>亞法撒</u>後、歷五百年、猶生子女、
創 11:12 <u>亞法撒</u>三十五歲生<u>沙拉</u>、
創 11:13 <u>亞法撒</u>生<u>沙拉</u>後、歷四百有三年、猶生子女、
創 11:14 <u>沙拉</u>三十歲生<u>希伯</u>、
創 11:15 <u>沙拉</u>生<u>希伯</u>後、歷四百有三年、猶生子女、
創 11:16 <u>希伯</u>三十四歲生<u>法勒</u>、
創 11:17 <u>希伯</u>生<u>法勒</u>後、歷四百三十年、猶生子女、
創 11:18 <u>法勒</u>三十歲生<u>拉吳</u>、
創 11:19 <u>法勒</u>生<u>拉吳</u>後、歷二百有九年、猶生子女、
創 11:20 <u>拉吳</u>三十二歲生<u>西鹿</u>、
創 11:21 <u>拉吳</u>生<u>西鹿</u>後、歷二百有七年、猶生子女、
創 11:22 <u>西鹿</u>三十歲生<u>拿鶴</u>、
創 11:23 <u>西鹿</u>生<u>拿鶴</u>後、歷二百年、猶生子女、
創 11:24 <u>拿鶴</u>二十九歲生<u>他拉</u>、
創 11:25 <u>拿鶴</u>生<u>他拉</u>後、歷一百十九歲、猶生子女、
創 11:26 <u>他拉</u>七十歲生<u>亞伯蘭</u>、<u>拿鶴</u>、<u>哈蘭</u>、
<h2> <u>他拉</u>之後嗣
</h2>
創 11:27 <u>他拉</u>之裔如左、<u>他拉</u>生<u>亞伯蘭</u>、<u>拿鶴</u>、<u>哈蘭</u>、<u>哈蘭</u>生<u>羅得</u>、
創 11:28 <u>哈蘭</u>死於故土、即<u>迦勒底</u>之<u>吾珥</u>邑、其父<u>他拉</u>尚在、
創 11:29 <u>亞伯蘭</u> <u>拿鶴</u>各娶妻、<u>亞伯蘭</u>妻名<u>撒萊</u>、<u>拿鶴</u>妻名<u>密迦</u>、乃<u>哈蘭</u>之女、<u>哈蘭</u>為<u>密迦</u>及<u>亦迦</u>之父、
創 11:30 <u>撒萊</u>不孕無子、
<h2> <u>他拉</u>離<u>吾珥</u>至<u>哈蘭</u>
</h2>
創 11:31 <u>他拉</u>挈<u>亞伯蘭</u>與孫、即<u>哈蘭</u>子<u>羅得</u>、及子婦<u>撒萊</u>、咸出<u>迦勒底</u>之<u>吾珥</u>邑、欲往<u>迦南</u>地、至於<u>哈蘭</u>居焉、
創 11:32 <u>他拉</u>享壽二百有五歲、乃終於<u>哈蘭</u>、
創 12:1 <h2>天主召選<u>亞伯蘭</u>應許其後裔中挺生救主</h2> 主諭<u>亞伯蘭</u>曰、爾可離故土親族父家、往我將示爾之地、
創 12:2 我將使爾成為大族、賜福於爾、使爾名揚、俾爾享厚福、
創 12:3 為爾祝福者、我必降之以福、詛爾者我必降之以禍、天下萬族、必因爾獲福、
<h2> <u>亞伯蘭</u>攜妻與姪出<u>哈蘭</u>經歷<u>迦南</u>地
</h2>
創 12:4 <u>亞伯蘭</u>遵主命而往、<u>羅得</u>偕行、<u>亞伯蘭</u>離<u>哈蘭</u>時、年七十有五、
創 12:5 <u>亞伯蘭</u>挈妻<u>撒萊</u>與姪<u>羅得</u>、及在<u>哈蘭</u>所積之貨財、所得之奴婢咸出、欲往<u>迦南</u>地、遂至<u>迦南</u>地、
創 12:6 <u>亞伯蘭</u>經過其地、至<u>敘劍</u>處<u>摩利</u>之橡樹、當時<u>迦南</u>族居於其地、
<h2> 蒙主應許以此地賜其後裔
</h2>
創 12:7 主顯現於<u>亞伯蘭</u>曰、我將以此地賜爾後裔、<u>亞伯蘭</u>在彼為顯現之主建祭臺、
創 12:8 由彼遷於山、即在<u>伯特利</u>東、以張其幕、西有<u>伯特利</u>、東有<u>艾</u>、在彼又為主建祭臺而籲主名、
創 12:9 後<u>亞伯蘭</u>漸南徙、○
<h2> 遇饑荒下<u>伊及</u>因懼禍稱妻為妹
</h2>
創 12:10 是地適饑、因饑甚、故<u>亞伯蘭</u>往旅<u>伊及</u>、
創 12:11 將近<u>伊及</u>、語妻<u>撒萊</u>曰、我知爾為美容之婦、
創 12:12 <u>伊及</u>人見爾必云、此<u>亞伯蘭</u>妻也、則將殺我而存爾、
創 12:13 爾可自稱為我妹、使我緣爾獲平安、我命緣爾得保、
<h2> <u>法老</u>接<u>亞伯蘭</u>妻入宮
</h2>
創 12:14 <u>亞伯蘭</u>至<u>伊及</u>、<u>伊及</u>人見婦甚美麗、
創 12:15 <u>法老</u> 法老即伊及王之稱下同之臣亦觀之、譽於<u>法老</u>前、婦遂納入<u>法老</u>宮、
創 12:16 <u>法老</u>因婦厚待<u>亞伯蘭</u>、<u>亞伯蘭</u>遂有牛、羊、牝驢、牡驢、奴婢、駱駝、
<h2> 主降災於<u>法老</u> <u>法老</u>即將婦人釋歸
</h2>
創 12:17 主緣<u>亞伯蘭</u>妻<u>撒萊</u>之故、降大災於<u>法老</u>及其家室、
創 12:18 <u>法老</u>召<u>亞伯蘭</u>至、曰、何待我如是、何不告我彼乃爾妻、
創 12:19 何言彼為爾妹、幾使我娶之為妻、今爾妻在此、可挈之去、
創 12:20 <u>法老</u>遂命人送<u>亞伯蘭</u>與妻、及凡所有者以去、
創 13:1 <h2><u>亞伯蘭</u>由<u>伊及</u>返<u>迦南</u></h2> <u>亞伯蘭</u>攜妻、及凡所有者並<u>羅得</u>、出<u>伊及</u>上至<u>迦南</u>之南方、
創 13:2 <u>亞伯蘭</u>廣有金銀牲畜、
創 13:3 由南地漸行、至<u>伯特利</u>昔張幕之處、即<u>伯特利</u>與<u>艾</u>之間、乃初建祭臺之處、
創 13:4 <u>亞伯蘭</u>在彼籲主之名、
創 13:5 與<u>亞伯蘭</u>偕行之<u>羅得</u>、亦有牛羊帷幕、
創 13:6 緣二人之業甚廣、故不得同居、若同居、則其地不能容之、
創 13:7 時、<u>迦南</u>族與<u>比利洗</u>族、猶居此地、<u>亞伯蘭</u>之牧、與<u>羅得</u>之牧相爭、
創 13:8 <u>亞伯蘭</u>謂<u>羅得</u>曰、爾與我原為骨肉不可相爭、爾牧與我牧亦不可相爭、
創 13:9 遍地於爾前、爾可離我、爾左則我右、爾右則我左、
<h2> 伊姪<u>羅得</u>與之相離
</h2>
創 13:10 <u>羅得</u>舉目遍觀<u>約但</u>平原、以至於<u>瑣珥</u>、土皆潤澤、在主未滅<u>所多瑪</u> <u>俄摩拉</u>之先、其地如主之園、亦如<u>伊及</u>之地然、
創 13:11 <u>羅得</u>擇<u>約但</u>平原而東徙、於是二人相別、
<h2> <u>所多瑪</u>人習俗甚惡
</h2>
創 13:12 <u>亞伯蘭</u>居<u>迦南</u>地、<u>羅得</u>居平原邑、張幕直至<u>所多瑪</u>、
創 13:13 <u>所多瑪</u>人為惡、大獲罪於主前、
<h2> <u>亞伯蘭</u>復蒙天主許福
</h2>
創 13:14 <u>羅得</u>離<u>亞伯蘭</u>後、主諭<u>亞伯蘭</u>曰、爾由所在之處、舉目觀東西南北、
創 13:15 凡所見之地、我必賜爾及爾後裔至於永遠、
創 13:16 我必使爾後裔多如地之塵沙然、若人能核數地之塵沙、則爾之後裔亦可核數、
創 13:17 爾起、縱橫遍行此地、我必以之賜爾、
<h2> <u>亞伯蘭</u>遷居<u>希伯崙</u>於彼建祭臺
</h2>
創 13:18 <u>亞伯蘭</u>遂徙至<u>希伯崙</u>之<u>幔利</u>橡樹、張幕而居、在彼為主建祭臺、
創 14:1 <h2>四王與五王戰</h2> 維時<u>示拿</u>王<u>暗拉非</u>、<u>以拉撒</u>王<u>亞畧</u>、<u>以攔</u>王<u>基大老瑪</u>、列族王<u>提達</u>、
創 14:2 同徵<u>所多瑪</u>王<u>比拉</u>、<u>俄摩拉</u>王<u>比沙</u>、<u>押瑪</u>王<u>示納</u>、<u>洗扁</u>王<u>善以別</u>、及<u>別拉</u>之王、<u>別拉</u>即<u>瑣珥</u>、
創 14:3 五王咸會於<u>西亭</u>谷、<u>西亭</u>谷即今之鹽海、
創 14:4 此五王事<u>基大老瑪</u>、歷十有二年、至十三年乃叛、
創 14:5 十四年、<u>基大老瑪</u>與同盟諸王、來擊<u>利乏音</u>族在<u>亞特律加甯</u>、擊<u>蘇西</u>族在<u>哈麥</u>、擊<u>以米</u>族在<u>沙微基列亭</u>、
創 14:6 又擊<u>何利</u>族在<u>西珥</u>山、至<u>伊勒巴蘭</u>、其處附鄰曠野、
創 14:7 四王歸至<u>安密巴</u>、即<u>加叠</u>、擊<u>亞瑪力</u>族之徧地、又擊居<u>哈洗遜他瑪</u>之<u>亞摩利</u>族、
創 14:8 於是<u>所多瑪</u>王、<u>俄摩拉</u>王、<u>押瑪</u>王、<u>洗扁</u>王、及<u>別拉</u>王、<u>別拉</u>即<u>瑣珥</u>、皆出陳於<u>西亭</u>谷、
創 14:9 戰<u>以攔</u>王<u>基大老瑪</u>、列族王<u>提達</u>、<u>示拿</u>王<u>暗拉非</u>、<u>以拉撒</u>王<u>亞畧</u>、四王與五王交戰、
創 14:10 <u>西亭</u>谷多石漆坑、<u>所多瑪</u>王與<u>俄摩拉</u>王奔、軍士陷坑、其餘遁於山、
創 14:11 四王奪<u>所多瑪</u> <u>俄摩拉</u>人之輜重糗糧而去、
<h2> <u>羅得</u>被擄
</h2>
創 14:12 <u>亞伯蘭</u>姪<u>羅得</u>居於<u>所多瑪</u>、敵亦擄之、並掠其財物而去、
創 14:13 有逃遁者、來報<u>希伯來</u>人<u>亞伯蘭</u>、時、<u>亞伯蘭</u>處<u>亞摩利</u>人<u>幔利</u>之橡樹處、<u>幔利</u>與<u>以實各</u> <u>亞乃</u>為兄弟、俱與<u>亞伯蘭</u>結盟、
<h2> <u>亞伯蘭</u>救之
</h2>
創 14:14 <u>亞伯蘭</u>聞姪被擄、遂率習練之壯丁、素育於家者、三百一十八人、追敵至<u>但</u>、
創 14:15 乘夜率僕從分路而攻、追至<u>大瑪色</u>左之<u>何巴</u>、
創 14:16 以被擄之輜重、及姪<u>羅得</u>、暨<u>羅得</u>之財物、以及人民婦女、悉奪以歸、
創 14:17 <u>亞伯蘭</u>既敗<u>基大老瑪</u>、與同盟諸王歸時、<u>所多瑪</u>王出、至<u>沙微</u>谷以迎之、<u>沙微</u>谷即王谷、
<h2> <u>麥基洗德</u>迎<u>亞伯蘭</u>為之祝福
</h2>
創 14:18 <u>撒冷</u>王<u>麥基洗德</u>、為至高天主之祭司、攜餅與酒而出、
創 14:19 祝之曰、願天地之主宰、至高之天主、賜福於<u>亞伯蘭</u>、
<h2> <u>亞伯蘭</u>十分取一予<u>麥基洗德</u>
</h2>
創 14:20 至高之天主、以敵付於爾手、當頌美之、<u>亞伯蘭</u>以所獲者、十取其一予<u>麥基洗德</u>、
創 14:21 <u>所多瑪</u>王謂<u>亞伯蘭</u>曰、以人歸我、物任爾取、
<h2> 以獲回之人物歸於<u>所多瑪</u>王
</h2>
創 14:22 <u>亞伯蘭</u>謂<u>所多瑪</u>王曰、我指天地之主宰、至高天主耶和華而誓、
創 14:23 凡屬爾者、即一絲一履帶、我皆不取、免爾云、我使<u>亞伯蘭</u>致富、
創 14:24 惟僕從所食者、並與我同行之人、即<u>亞乃</u> <u>以實各</u> <u>幔利</u>所應得者、可任意取之、
創 15:1 <h2>天主安慰<u>亞伯蘭</u></h2> 嗣後、主於默示中諭<u>亞伯蘭</u>曰、毋懼、我必護爾如盾、爾必得大賚、
創 15:2 <u>亞伯蘭</u>曰、主天主歟、何以賜我、蓋我無子、惟<u>大瑪色</u>人<u>以利亞薩</u>將為我嗣、 將為我嗣或作為我家宰
<h2> <u>亞伯蘭</u>以無嗣哀告天主
</h2>
創 15:3 <u>亞伯蘭</u>又曰、主未賜我子、則育於我家者、將為我嗣、
<h2> 天主許其生子並後裔蕃盛
</h2>
創 15:4 主諭之曰、此非爾嗣、惟自爾出者、乃為爾嗣、
創 15:5 遂攜之出外曰、仰觀天、試數眾星能勝數呼、又曰、爾之後裔必如是、
<h2> <u>亞伯蘭</u>因信得稱為義
</h2>
創 15:6 <u>亞伯蘭</u>信主、主以此為其義、
創 15:7 主又諭之曰、我乃耶和華、曾攜爾出<u>迦勒底</u>之<u>吾珥</u>者、欲以此地賜爾為業、
<h2> 天主復許<u>亞伯蘭</u>賜以<u>迦南</u>地以異兆為證
</h2>
創 15:8 曰、主天主歟、我得此地為業、何以知之、
創 15:9 曰、爾為我取三歲之牝牛一、三歲之牝山羊一、三歲之牝綿羊一、鳲鳩一、雛鴿一、
創 15:10 遂悉取而中剖之、置之兩旁、使各相對、惟鳥不剖、
創 15:11 有鷙鳥落於牲牷 而啄之、<u>亞伯蘭</u>驅之、
<h2> 以默示為證
</h2>
創 15:12 日將入、<u>亞伯蘭</u>酣睡、覺幽暗、乃懼、
創 15:13 主諭<u>亞伯蘭</u>曰、爾當知爾後裔必旅於異邦、異邦人役之苦之、歷四百年、
創 15:14 爾後裔所事之邦、我必懲之、其後、爾後裔必大得貲財以出、
創 15:15 爾必安然歸祖、享大壽終而葬、
創 15:16 爾後裔至四代、必返斯地、以<u>亞摩利</u>族之罪、尚未貫盈、
創 15:17 日入而晦、有煙似洪爐之煙、並有已燃之火炬、由剖分之牲牷中而過、
<h2> 天主與之立約
</h2>
創 15:18 當日主與<u>亞伯蘭</u>立約曰、我以斯地賜爾後裔、自<u>伊及</u>河至<u>伯拉</u>大河、
創 15:19 即<u>基尼</u>、<u>基尼洗</u>、<u>甲摩尼</u>、
創 15:20 <u>赫</u>、<u>比利洗</u>、<u>利乏音</u>、
創 15:21 <u>亞摩利</u>、<u>迦南</u>、<u>革迦撒</u>、<u>耶布斯</u>、諸族之地、
創 16:1 <h2><u>亞伯蘭</u>妻<u>撒萊</u>不育與夫納婢<u>夏甲</u>為妾</h2> <u>亞伯蘭</u>妻<u>撒萊</u>不育、有<u>伊及</u>婢名<u>夏甲</u>、
創 16:2 <u>撒萊</u>謂<u>亞伯蘭</u>曰、主不賜我生育、爾且與我婢同室、我或可因之得子、<u>亞伯蘭</u>從<u>撒萊</u>言、
創 16:3 時、<u>亞伯蘭</u>居<u>迦南</u>地、已歷十年、妻<u>撒萊</u>以<u>伊及</u>婢<u>夏甲</u>、進於夫為妾、
<h2> <u>夏甲</u>慢主母因受窘辱遂逃避
</h2>
創 16:4 遂與<u>夏甲</u>同室、<u>夏甲</u>孕、自覺有孕、遂藐視主母、
創 16:5 <u>撒萊</u>謂<u>亞伯蘭</u>曰、我之受辱、職爾之故、我置我婢於爾懷、彼覺有孕、即藐視我、願主在爾我之間、判其是非、
創 16:6 <u>亞伯蘭</u>謂<u>撒萊</u>曰、婢為爾所治、 原文作在爾手中可任意以待、<u>撒萊</u>苦待<u>夏甲</u>、<u>夏甲</u>逃遁以避之、
<h2> 主之使者遣之回
</h2>
創 16:7 主之使者遇之於野、在泉旁、其泉在<u>書珥</u>之道、
創 16:8 曰、<u>撒萊</u>婢<u>夏甲</u>、適從何來、將欲何往、曰、我逃遁以避主母<u>撒萊</u>、
創 16:9 主之使者謂之曰、可歸主母所、聽其苦待爾、
<h2> 使者示<u>夏甲</u>必生子其嗣將來如何
</h2>
創 16:10 主之使者又曰、我必使爾後裔蕃衍、不可勝數、
創 16:11 主之使者又曰、爾今懷孕、將生一子、因主俯聞爾苦、可命名<u>以實瑪利</u>、 以實瑪利譯即天主俯聞之義
創 16:12 彼將為野人、攻眾而眾必攻彼、其所居地、在諸兄弟之東、
創 16:13 <u>夏甲</u>蒙主諭示、即籲主名曰、爾乃俯鑒我之天主、蓋曰、主俯鑒我後、得瞻仰主、
創 16:14 緣此名其井曰<u>拉海萊</u>井、 拉海萊譯即永生天主俯鑒之義即在<u>加叠巴列</u>之間、
<h2> <u>以實瑪利</u>生
</h2>
創 16:15 後、<u>夏甲</u>從<u>亞伯蘭</u>生子、<u>亞伯蘭</u>名<u>夏甲</u>所生之子曰<u>以實瑪利</u>、
創 16:16 <u>夏甲</u>從<u>亞伯蘭</u>生<u>以實瑪利</u>時、<u>亞伯蘭</u>年八十有六歲、
創 17:1 <h2>天主復與<u>亞伯蘭</u>立約</h2> <u>亞伯蘭</u>九十九歲時、主顯現於<u>亞伯蘭</u>諭之曰、我乃全能之天主、爾當奉事我、為全備之人、
創 17:2 我與爾立約、使爾後裔蕃衍昌熾、
創 17:3 <u>亞伯蘭</u>俯伏於地、天主又諭之曰、
創 17:4 我與爾立約、使爾為多族之祖、
<h2> 與<u>亞伯蘭</u>易名以表賜福無疆
</h2>
創 17:5 今而後爾名不復稱<u>亞伯蘭</u>、乃稱<u>亞伯拉罕</u>、 亞伯拉罕譯即多族之祖之義因我使爾為多族之祖故也、
創 17:6 我必使爾後裔蕃衍昌熾、成為邦國、列王必由爾出、
創 17:7 我將與爾及爾歷代子孫立我約、以為永約、必為爾之天主、亦為爾後裔之天主、
創 17:8 必以爾所居之地、即<u>迦南</u>全地、賜爾及爾後裔、永為世業、我亦為其天主、
<h2> 始定割禮
</h2>
創 17:9 天主又諭<u>亞伯拉罕</u>曰、爾與爾後裔、必歷代守我約、
創 17:10 爾中男子、咸當受割禮、此即我與爾及爾後裔所立之約、爾當守之、
創 17:11 爾曹皆當受割禮、為我與爾曹立約之徵、
創 17:12 爾歷代諸男子、或生於爾家、或購自異邦、非爾後裔、既生八日、皆必受割禮、
創 17:13 生於爾家者、或以銀購者、皆當受割禮、如是、我約必立於爾身、以為永約、
創 17:14 男子不受割禮、背我約、必絕之於民中、○
<h2> 與<u>撒萊</u>易名許以賜福
</h2>
創 17:15 天主又諭<u>亞伯拉罕</u>曰、爾妻不復稱<u>撒萊</u>、乃稱為<u>撒拉</u>、
創 17:16 我必賜之以福、使之從爾生子、我必賜之以福、使為列族之母、列邦之王必由彼出、
創 17:17 <u>亞伯拉罕</u>俯伏而哂、自思曰、百歲之人、豈能生子、<u>撒拉</u>已九十歲、豈能生育乎、
創 17:18 <u>亞伯拉罕</u>對天主曰、惟願<u>以實瑪利</u>、得生於主前、
<h2> 許生<u>以撒</u>
</h2>
創 17:19 天主曰、爾妻<u>撒拉</u>果必生子、可命名<u>以撒</u>、我將與彼及其後裔立我約、以為永約、
創 17:20 至於<u>以實瑪利</u>、我已應爾所求、必賜之以福、使其後裔蕃衍昌熾、必生十二牧伯、我必使之為大族、
創 17:21 惟我之約、我必立與<u>以撒</u>、即明年屆此期、<u>撒拉</u>將生者也、 或作明年屆此期撒拉必生子以撒我將與之立我約
創 17:22 天主語<u>亞伯拉罕</u>已竟、遂離之而昇、
<h2> <u>亞伯拉罕</u>為子<u>以實瑪利</u>及家中一切男子行割禮
</h2>
創 17:23 是日、<u>亞伯拉罕</u>遵天主命、將子<u>以實瑪利</u>、及一切家中男子、或生於家者、或以銀所購者、皆為之行割禮、
創 17:24 <u>亞伯拉罕</u>受割禮時、年九十有九歲、
創 17:25 其子<u>以實瑪利</u>受割禮時、年十有三歲、
創 17:26 當日<u>亞伯拉罕</u>與子<u>以實瑪利</u>、同受割禮、
創 17:27 凡其家人、或生於家、或以銀購自異邦者、同受割禮、
創 18:1 <h2><u>亞伯拉罕</u>接待三天使</h2> 主顯現於<u>亞伯拉罕</u>在<u>幔利</u>橡樹處、日亭午、<u>亞伯拉罕</u>適坐幕門、
創 18:2 舉目見三人立其前、見之、乃自幕門趨迎之、俯伏於地、
創 18:3 曰、若蒙恩於我主前、請勿離僕而去、
創 18:4 容僕取水少許、以濯爾足、且憩息樹下、
創 18:5 又取餅少許、補爾心力而後行路、爾既臨至僕所、當如是相待、曰、可循爾言以行、
創 18:6 <u>亞伯拉罕</u>急入幕、見<u>撒拉</u>曰、速取細麵三細阿、摶之作餅、
創 18:7 <u>亞伯拉罕</u>又趨至群牛所、擇犢之肥美者、付僕急治之、
創 18:8 遂取乳油 乳油或作酪與乳、及所治之犢、皆陳於三人前、自侍樹下、三人遂食、
創 18:9 問<u>亞伯拉罕</u>曰、爾妻<u>撒拉</u>何在、曰在幕中、
<h2> <u>撒拉</u>聞天使所許之言怪之遂見責
</h2>
創 18:10 其中一人曰、明年屆期、我必復至、<u>撒拉</u>將生子、其人後有幕、<u>撒拉</u>在幕門聞之、
創 18:11 <u>亞伯拉罕</u>與<u>撒拉</u>俱年邁、<u>撒拉</u>癸水已絕、
創 18:12 <u>撒拉</u>竊哂云、我已衰矣、我主亦老、豈復有生子之樂乎、
創 18:13 主謂<u>亞伯拉罕</u>曰、<u>撒拉</u>何哂云我已老、豈能生子、
創 18:14 耶和華豈有不能行之事哉、屆期、我必復至、<u>撒拉</u>將生子、
創 18:15 <u>撒拉</u>懼而諱曰、我未嘗哂也、曰、否、爾實哂、○
創 18:16 三人乃起、離彼望<u>所多瑪</u>而行、<u>亞伯拉罕</u>偕行以送之、
創 18:17 主曰、我所欲為者、豈可隱<u>亞伯拉罕</u>乎、
創 18:18 <u>亞伯拉罕</u>必成為大族、天下萬國、必藉之得福、
創 18:19 我知<u>亞伯拉罕</u>必命子 或作我選擇亞伯拉罕為欲彼命其子及眷屬、令守我道、為善行義、如是、我必以凡所許之者悉賜之、
<h2> 天主以將滅<u>所多瑪</u> <u>俄摩拉</u>示諭<u>亞伯拉罕</u>
</h2>
創 18:20 主曰、<u>所多瑪</u> <u>俄摩拉</u>兇惡貫盈、罪孽甚重、彰聞於我、
創 18:21 我欲降臨鑒其所行、果如我所聞必滅之、否則亦知之、
創 18:22 二人離彼、望<u>所多瑪</u>以行、<u>亞伯拉罕</u>尚立於主前、
<h2> <u>亞伯拉罕</u>為<u>所多瑪</u>人祈禱
</h2>
創 18:23 <u>亞伯拉罕</u>就之曰、善者惡者、主並滅之乎、
創 18:24 假如邑中有五十善人、主亦必翦滅乎、不緣邑中五十善人、而免其一邑乎、
創 18:25 不分善惡俱誅、待善惡相均、此固非主所為、鞫天下者豈不行公義乎、
創 18:26 主曰、<u>所多瑪</u>邑中、我若遇五十善人、我必緣此赦其一方、
創 18:27 <u>亞伯拉罕</u>曰、我雖若灰塵、敢告主、
創 18:28 若五十善人、缺五人、則因缺五人而滅此一邑乎、曰、若邑中我遇四十五人則亦不滅、
創 18:29 <u>亞伯拉罕</u>復對曰、若邑中遇四十人則何如、曰、緣四十人我亦不行是、
創 18:30 <u>亞伯拉罕</u>曰、求主毋怒、容我言、若邑中遇三十人則何如、曰、我若遇三十人亦不行是、
創 18:31 曰、我敢告主、若邑中遇二十人則何如、曰、緣二十人我亦不滅、
創 18:32 曰、求主毋怒、我惟此一言、若邑中遇十人則何如、曰、緣十人我亦不滅、
創 18:33 主與<u>亞伯拉罕</u>言竟遂去、<u>亞伯拉罕</u>亦歸己所、
創 19:1 <h2><u>羅得</u>接待二天使</h2> 日暮、二天使至<u>所多瑪</u>、時、<u>羅得</u>坐於邑門、見之、遂起迎迓、俯伏於地、
創 19:2 曰、吾主請入僕舍、濯足而宿、夙興行路、曰、否、我將宿於衢、
創 19:3 <u>羅得</u>切切以邀之、乃入其室、為之設筵、炊無酵餅、彼乃食焉、
<h2> <u>所多瑪</u>人逆理天使令其眼目昏暗
</h2>
創 19:4 尚未寢、<u>所多瑪</u>邑民無論老少咸集、環其屋、
創 19:5 呼<u>羅得</u>曰、今晚就爾之人何在、可出之、以遂我欲、
創 19:6 <u>羅得</u>出、閉門、
創 19:7 就眾曰、兄弟毋作斯惡、
創 19:8 我有二女、尚未適人、容我出之、任爾所為、惟此人既入我室、請毋擾之、
創 19:9 曰、爾速退、又曰、斯人旅此、乃欲治我耶、今將害爾、較彼尤甚、遂催迫<u>羅得</u>、進前、欲破其門、
創 19:10 二人手援<u>羅得</u>入室、而閉其門、
創 19:11 且使眾於門外、自老到幼、目矇不明、索門不得、
創 19:12 二人謂<u>羅得</u>曰、爾在此尚有眷屬呼、或子或女或壻、凡邑中所有者、可攜之出離斯處、
創 19:13 蓋我儕將滅是處、因是處之人罪惡甚大、彰聞於主、故主遣我滅之、
創 19:14 <u>羅得</u>出、謂將娶其二女之壻曰、起、出此處、主將滅是邑、其壻以為戲言、
<h2> 天使命<u>羅得</u>攜妻與二女入山避災
</h2>
創 19:15 及旦、天使促<u>羅得</u>曰、起、攜妻、及在此二女皆出、恐因邑中罪惡、亦致滅亡、
創 19:16 <u>羅得</u>遲延、因主矜恤<u>羅得</u>、二人乃援其手、及其妻與二女之手、咸導之出、置於邑外、
創 19:17 既導之出外、乃曰、爾當逃遁、以保全生命、毋回顧、毋止平原、當遁於山、免爾滅亡、
<h2> 求天使許其奔<u>瑣珥</u>天使允之
</h2>
創 19:18 <u>羅得</u>曰、主、不可、
創 19:19 僕已蒙主恩、向我大施仁慈、以全我命、今不及逃於山、恐遭災而亡、
創 19:20 前有一邑、小且近、易於逃遁、此邑非小乎、容我逃彼、以全我命、
創 19:21 曰、此事我亦允爾、不滅爾所言之邑、
創 19:22 爾其速遁於彼、爾尚未至、吾不能行事、因邑甚小、故名<u>瑣珥</u>、 瑣珥譯即小之義
<h2> <u>所多瑪</u> <u>俄摩拉</u>等處盡滅
</h2>
創 19:23 日方出、<u>羅得</u>入<u>瑣珥</u>、
創 19:24 主雨硫磺與火於<u>所多瑪</u> <u>俄摩拉</u>、乃主自天降之、 或作主於所多瑪及俄摩拉由主前自天降硫磺與火
<h2> <u>羅得</u>妻變為鹽柱
</h2>
創 19:25 以城邑平原居民、及地所產之物、盡滅之、
創 19:26 <u>羅得</u>妻回顧、變為鹽柱、
創 19:27 <u>亞伯拉罕</u>夙興、至昔覲主之處、
創 19:28 向<u>所多瑪</u> <u>俄摩拉</u>與平原一境觀望、見其地煙焰上騰、如窰之煙然、
創 19:29 當天主滅平原諸邑時、俯念<u>亞伯拉罕</u>滅<u>羅得</u>所居之邑時、遣<u>羅得</u>出、免遇滅邑之災、
<h2> <u>羅得</u>居山穴
</h2>
創 19:30 <u>羅得</u>懼居<u>瑣珥</u>、故攜二女離<u>瑣珥</u>而處於山、同二女居巖穴、
<h2> <u>摩押</u> <u>亞捫</u>二族醜惡根原
</h2>
創 19:31 長女謂季女曰、吾父已老、斯地無人與我為偶、以循人道、
創 19:32 莫若以酒飲父、與之偕寢、致從我父而存後裔、
創 19:33 是夜、以酒飲父、長女與之寢、女之臥起、父悉不覺、
創 19:34 次日、長女謂季女曰、我昨日與父偕寢、今夕仍以酒飲之、爾可偕寢、致從我父而存後裔、
創 19:35 是夜、以酒飲父、季女偕寢、女之臥起、父亦不覺、
創 19:36 於是<u>羅得</u>二女、從父懷妊、
創 19:37 長女生子、命名<u>摩押</u>、即今<u>摩押</u>族之祖、
創 19:38 季女亦生子、命名<u>便亞米</u>、即今<u>亞捫</u>族之祖、
創 20:1 <h2><u>亞伯拉罕</u>寄居<u>基拉</u>稱妻為妹<u>亞比米勒</u>王召之入宮</h2> <u>亞伯拉罕</u>由彼徙南地、居於<u>迦叠</u> <u>書珥</u>之間、旅於<u>基拉</u>、
創 20:2 <u>亞伯拉罕</u>稱其妻<u>撒拉</u>為妹、<u>基拉</u>王<u>亞比米勒</u>、遣人召<u>撒拉</u>、
<h2> <u>亞比米勒</u>夢中見責
</h2>
創 20:3 夜夢天主臨之曰、爾因取此婦當死、以其為他人之妻也、
創 20:4 <u>亞比米勒</u>未近婦、故曰、無辜之民、主欲滅之乎、
創 20:5 彼曾與我言、婦為爾妹、婦亦言、彼為我兄、我之行此心正手潔、
創 20:6 天主夢中謂之曰、我亦知爾行此、爾心實正、故我阻爾近婦、免爾獲罪於我、
創 20:7 今以婦歸其夫、彼乃先知、可為爾祈禱、全爾生命、倘不歸之、當知凡屬爾者皆必死、
創 20:8 <u>亞比米勒</u>夙興、召諸臣僕至、告以斯事、其人聞之甚懼、
創 20:9 <u>亞比米勒</u>召<u>亞伯拉罕</u>曰、爾向我何為、我何嘗獲罪於爾、爾竟以我與我國、陷於重罪、爾向我為所不可為之事、
創 20:10 <u>亞比米勒</u>又謂<u>亞伯拉罕</u>曰、爾何所見而行此事、
創 20:11 <u>亞伯拉罕</u>曰、我意在此者不畏天主、恐緣我妻而殺我、
創 20:12 彼固吾妹、異母同父、我娶為妻、
創 20:13 當天主使我離我父家時、我謂之曰、後、我儕所至之處、必稱我為兄、是則待我以恩、
<h2> 釋<u>撒拉</u>歸乃安慰之
</h2>
創 20:14 <u>亞比米勒</u>遂將牛羊奴婢賜<u>亞伯拉罕</u>、並歸其妻<u>撒拉</u>、
創 20:15 <u>亞比米勒</u>又曰、屬我之地、具於爾前、可任意居之、
創 20:16 謂<u>撒拉</u>曰、我以千金賜爾兄、為爾蔽面於眾前、及凡偕爾者、言此蓋以責之、 或作我以千金賜爾兄可在偕爾者之前以蔽爾羞爾之冤抑則得伸於眾前
<h2> <u>亞伯拉罕</u>為<u>亞比米勒</u>祈禱舉家疾愈
</h2>
創 20:17 <u>亞伯拉罕</u>祈禱天主、天主遂醫<u>亞比米勒</u>、及其妻與婢、使之生育、
創 20:18 蓋主因<u>亞伯拉罕</u>妻<u>撒拉</u>之故、曾使<u>亞比米勒</u>家屬、不能妊育、
創 21:1 <h2><u>以撒</u>生</h2> 主按前言、眷顧<u>撒拉</u>、主循其所許、為<u>撒拉</u>施行、
創 21:2 <u>亞伯拉罕</u>老邁時、<u>撒拉</u>懷妊、屆天主所言之期、從<u>亞伯拉罕</u>生一子、
創 21:3 <u>撒拉</u>從<u>亞伯拉罕</u>所生之子、<u>亞伯拉罕</u>命名<u>以撒</u>、
<h2> <u>以撒</u>受割禮
</h2>
創 21:4 越八日、<u>亞伯拉罕</u>遵天主命、為子<u>以撒</u>行割禮、
創 21:5 當<u>以撒</u>生時、<u>亞伯拉罕</u>適百歲、
<h2> <u>撒拉</u>喜悅
</h2>
創 21:6 <u>撒拉</u>曰、天主使我喜笑、凡聞之者必偕我喜笑、
創 21:7 又曰、<u>亞伯拉罕</u>年已老、而我從之生子、在昔孰能預告<u>亞伯拉罕</u>曰、<u>撒拉</u>將哺子乎、
創 21:8 子漸長、遂斷乳、<u>以撒</u>斷乳之時、<u>亞伯拉罕</u>設盛筵、
<h2> <u>夏甲</u>與其子<u>以實瑪利</u>被逐
</h2>
創 21:9 <u>伊及</u>婦<u>夏甲</u>從<u>亞伯拉罕</u>所生之子嬉笑、<u>撒拉</u>見之、
創 21:10 語<u>亞伯拉罕</u>曰、出婢及其子、婢子不可與我子<u>以撒</u>同嗣業、
創 21:11 <u>亞伯拉罕</u>為子故、以此事甚為憂、
創 21:12 天主曰、勿為子及爾婢而憂、可聽<u>撒拉</u>所言、蓋出自<u>以撒</u>者、方稱為爾裔、
創 21:13 至於婢之子、我亦使之為大族、因亦為爾之所生也、
創 21:14 <u>亞伯拉罕</u>夙興、取餅及一革囊水給<u>夏甲</u>、負之於肩、使攜子而去、<u>夏甲</u>乃往、在<u>別是巴</u>之野迷其途、
<h2> <u>夏甲</u>心煩意亂
</h2>
創 21:15 囊水既罄、乃置子於小樹下、
創 21:16 自去一矢之遙、相對而坐曰、不忍見子死亡、相對而坐、放聲號泣、
<h2> 天使安慰之
</h2>
創 21:17 天主聞子聲、天主之使者自天呼<u>夏甲</u>曰、<u>夏甲</u>何故、爾勿懼、爾子在何處、天主已聞其聲、
創 21:18 爾起、提攜爾子而撫養之、我將使其成為大族、
創 21:19 天主使<u>夏甲</u>目明、即見井泉、遂往、以水充革囊飲子、
創 21:20 天主祐其子、長而居野、善於弓矢、
創 21:21 居於<u>巴蘭</u>野、其母為之娶<u>伊及</u>女為妻、○
<h2> <u>亞比米勒</u>與<u>亞伯拉罕</u>立約
</h2>
創 21:22 時、<u>亞比米勒</u>與其軍長<u>非各</u>、謂<u>亞伯拉罕</u>曰、凡爾所為、俱蒙天主祐、
創 21:23 今在此、當指天主以誓、毋向我及我子我孫負心、我如何厚待爾、爾亦如何厚待我、及爾所旅之地、
創 21:24 <u>亞伯拉罕</u>曰、我誓之、
創 21:25 昔<u>亞比米勒</u>之僕、強據<u>亞伯拉罕</u>之井、今<u>亞伯拉罕</u>因此事指摘<u>亞比米勒</u>、
創 21:26 <u>亞比米勒</u>曰、誰為此事、我未嘗知也、爾未告我、今日我始聞之、
創 21:27 <u>亞伯拉罕</u>以牛羊饋<u>亞比米勒</u>、二人遂相立約、
創 21:28 <u>亞伯拉罕</u>更取牝羔七、置於一處、
創 21:29 <u>亞比米勒</u>語<u>亞伯拉罕</u>曰、此七牝羔、爾置於一處、何也、
創 21:30 曰、爾必由我手受此七牝羔、為我掘此井之據、
創 21:31 以二人在彼相誓、故名其地曰<u>別是巴</u>、 別示巴譯即盟誓井之義
創 21:32 二人在<u>別是巴</u>立約之後、<u>亞比米勒</u>及其軍長<u>非各</u>啟行、歸<u>非利士</u>地、○
創 21:33 <u>亞伯拉罕</u>植林於<u>別是巴</u>、在彼禱告永生耶和華天主之名、
創 21:34 <u>亞伯拉罕</u>於<u>非利士</u>地久旅焉、
創 22:1 <h2>天主欲試<u>亞伯拉罕</u>命其獻子為祭</h2> 是事後、天主試<u>亞伯拉罕</u>、呼之曰、<u>亞伯拉罕</u>、對曰、我在此、
創 22:2 曰、可攜爾所愛獨子<u>以撒</u>、往<u>摩利亞</u>地、我將示爾一山、在彼獻之為火焚祭、
<h2> <u>亞伯拉罕</u>遵命以表信心
</h2>
創 22:3 <u>亞伯拉罕</u>夙興、備驢、攜二僕、及子<u>以撒</u>、為火焚祭劈柴、啟行以往天主所示之處、
創 22:4 越三日、<u>亞伯拉罕</u>舉目遙望其處、
創 22:5 遂謂僕曰、爾與驢姑待於此、我與子往彼、崇拜即返、
創 22:6 <u>亞伯拉罕</u>使<u>以撒</u>負火焚祭之柴、己則持火與刀、二人偕行、
創 22:7 <u>以撒</u>謂父<u>亞伯拉罕</u>曰、我父歟、曰、我子、我在此、曰、火與柴具備、而火焚祭之羔何在、
創 22:8 <u>亞伯拉罕</u>曰、我子、天主必自備羔以為火焚祭、於是二人偕行、
創 22:9 至天主所示之處、<u>亞伯拉罕</u>在彼建祭臺、臚列其柴、縛子<u>以撒</u>置於祭臺之柴上、
創 22:10 <u>亞伯拉罕</u>舉手執刀、將殺其子、
<h2> 天使止之
</h2>
創 22:11 主之使者自天呼曰、<u>亞伯拉罕</u>、<u>亞伯拉罕</u>、曰、我在此、曰、毋舉手傷爾子、毫毋加害、爾不惜獨子以獻之於我、
創 22:12 今我知爾實畏天主矣、
<h2> 以羊代子
</h2>
創 22:13 <u>亞伯拉罕</u>舉目見在彼有牡綿羊、角繫林叢、<u>亞伯拉罕</u>遂往執羊、獻為火焚祭、以代其子、
<h2> 名其地為<u>耶和華亦列</u>
</h2>
創 22:14 <u>亞伯拉罕</u>稱其地、曰<u>耶和華亦列</u>、至今尚有人云、於主之山可見、
<h2> <u>亞伯拉罕</u>復蒙天主許福
</h2>
創 22:15 主之使者復自天呼<u>亞伯拉罕</u>曰、
創 22:16 主云、爾既行是、不惜爾獨子、我故指己而誓、
創 22:17 必賜福於爾、使爾後裔眾多、如天上之星、如海濱之沙、爾後裔必得敵之城邑為業、
創 22:18 緣爾遵行我命、天下萬民、將藉爾後裔得福、
創 22:19 <u>亞伯拉罕</u>返至僕所、俱起同行、至<u>別是巴</u>、<u>亞伯拉罕</u>遂居之、○
<h2> <u>拿鶴</u>之後嗣
</h2>
創 22:20 是事後、有人告<u>亞伯拉罕</u>云、<u>密迦</u>從爾弟<u>拿鶴</u>生子、
創 22:21 長子<u>烏斯</u>、弟<u>布斯</u>、與<u>亞蘭</u>父<u>基母利</u>、
創 22:22 <u>基薛</u>、<u>哈瑣</u>、<u>必達</u>、<u>益拉</u>、<u>彼土利</u>、
創 22:23 此八人、皆<u>密迦</u>從<u>亞伯拉罕</u>之弟<u>拿鶴</u>所生、<u>彼土列</u>生女<u>利百加</u>、
創 22:24 <u>拿鶴</u>妾名<u>流瑪</u>、生子<u>提八</u>、<u>迦含</u>、<u>他轄</u>、<u>瑪迦</u>、
創 23:1 <h2><u>撒拉</u>卒記其享壽之年</h2> <u>撒拉</u>享壽一百二十七歲、是乃<u>撒拉</u>在世之年、
創 23:2 <u>撒拉</u>死於<u>基列亞巴</u>、即<u>迦南</u>地之<u>希伯侖</u>、<u>亞伯拉罕</u>至、為<u>撒拉</u>哀慟哭泣、
創 23:3 後、<u>亞伯拉罕</u>起、離死者、謂<u>赫</u>族人曰、
創 23:4 我於爾中寄居為旅、請在此以片地予我、以為塋地、可葬我當前之死者、
創 23:5 <u>赫</u>族人答<u>亞伯拉罕</u>曰、
創 23:6 吾主請聽、爾在我中為尊大之牧伯、請於我塋地間、擇其佳者、以葬爾之死者、我中必無人禁爾葬爾死者於其塋地、
<h2> <u>亞伯拉罕</u>置<u>麥比拉</u>穴
</h2>
創 23:7 <u>亞伯拉罕</u>起、對其地居民、即<u>赫</u>族人、鞠躬、
創 23:8 語之曰、爾若有心使我葬我當前之死者、請聽我、為我祈<u>瑣轄</u>子<u>以弗崙</u>、
創 23:9 以其田隅<u>麥比拉</u>穴歸我為業、使我於爾中有塋地、彼予我此穴、我必足予以值、
創 23:10 時、<u>以弗崙</u>坐於<u>赫</u>族人中、<u>赫</u>族人<u>以弗崙</u>遂於入邑門之<u>赫</u>族人前、謂<u>亞伯拉罕</u>曰、
創 23:11 我主、不然、請聽我言、我給爾此田、亦給爾田間之穴、在同族人前、皆給爾、可葬爾死者、
創 23:12 <u>亞伯拉罕</u>對居民鞠躬、
創 23:13 於居民前、謂<u>以弗崙</u>曰、惟願爾聽我言、我必以銀給爾田值、爾可受之、後方以我之死者葬於彼、
創 23:14 <u>以弗崙</u>對<u>亞伯拉罕</u>曰、我主請聽、此田值銀四百舍客勒、 約銀二百兩
創 23:15 爾我之間、何足道哉、請葬爾死者、
創 23:16 <u>亞伯拉罕</u>從<u>以弗崙</u>之言、乃尋<u>以弗崙</u>當<u>赫</u>族人前所言者、以商賈通用之銀、權四百舍客勒予<u>以弗崙</u>、
創 23:17 於是<u>以弗崙</u>田在<u>麥比拉</u>、在<u>幔利</u>前者、田與田間之穴、及田中四圍之樹、俱定與<u>亞伯拉罕</u>為業、
創 23:18 即<u>亞伯拉罕</u>在<u>以弗崙</u>同邑之<u>赫</u>族人前所購者也、
<h2> 葬<u>撒拉</u>於此
</h2>
創 23:19 後、<u>亞伯拉罕</u>以妻<u>撒拉</u>葬於<u>幔利</u>前<u>麥比拉</u>田之穴中、<u>幔利</u>即<u>希伯侖</u>、在<u>迦南</u>地、
創 23:20 自此彼田、及田間之穴、即<u>亞伯拉罕</u>由<u>赫</u>族人所購者、俱定與<u>亞伯拉罕</u>為業、以為塋地、
創 24:1 <h2><u>亞伯拉罕</u>遣僕旋故土為其子娶妻</h2> <u>亞伯拉罕</u>壽高年邁、無論何事、主皆賜福於<u>亞伯拉罕</u>、
創 24:2 <u>亞伯拉罕</u>謂治理全業者、其家之老僕 或作謂其家宰即理其全業之僕曰、爾當置手於我髀下、
創 24:3 我令爾指主宰天地之耶和華天主而誓、我居<u>迦南</u>人中、爾毋為我子娶其女為妻、
創 24:4 必往我故土本族、為我子<u>以撒</u>娶妻、
創 24:5 僕曰、倘女不欲從我來斯地、我攜爾子返爾所出之地、可乎、
創 24:6 <u>亞伯拉罕</u>曰、慎毋攜我子返故土、
創 24:7 主宰上天之耶和華天主、導我出父家、離宗族之地、應許我、且誓曰、我必以此地賜爾後裔者、必將遣其使者導爾、使爾為我子娶妻於故土、
創 24:8 倘女不欲從爾、則此誓與爾無與、惟不可攜我子返故土、
創 24:9 僕遂置手於<u>亞伯拉罕</u>髀下、為此事而誓之、
<h2> 僕人奉命而往
</h2>
創 24:10 於是僕由其主人之駝中取十駝、又於主人之家內攜各品財帛、起而往兩河間<u>亞蘭</u>、乃至<u>拿鶴</u>所居之邑、
<h2> 僕人祈禱
</h2>
創 24:11 日暮、眾女出汲水時、僕使駝跪伏邑外井旁、
創 24:12 禱曰、求我主人<u>亞伯拉罕</u>之天主耶和華施恩於我主人<u>亞伯拉罕</u>、使我今日適逢其會、
<h2> 心中設讖
</h2>
創 24:13 我立此井旁、邑人之女出以汲水、
創 24:14 我將求一女曰、請欹瓶予我飲、彼若云請飲、我亦飲爾駝、則其女為主所定、與主之僕<u>以撒</u>為妻、由此我可知主施恩於我主人、
<h2> <u>利百加</u>與之相遇
</h2>
創 24:15 言未竟、有<u>利百加</u>負瓶於肩而出、<u>利百加</u>即<u>彼土利</u>所生、<u>彼土利</u>乃<u>亞伯拉罕</u>弟<u>拿鶴</u>之子、即<u>拿鶴</u>妻<u>密迦</u>所出、
創 24:16 其女甚美麗、尚為處女、未曾適人、下至泉旁汲水、盈瓶而上、
<h2> 與讖意相符
</h2>
創 24:17 僕趨迎之曰、請以瓶中水、飲我少許、
創 24:18 女曰、吾主請飲、乃急下瓶於手以飲之、
創 24:19 飲畢、女又曰、我更汲水飲爾之駝、使駝飲足、
創 24:20 女急傾瓶水於槽、復趨至泉汲水、乃為諸駝汲也、
創 24:21 其人奇之、默然不語、欲知主果賜以坦途否、
<h2> <u>利百加</u>受禮物
</h2>
創 24:22 駝既飲畢、其人取金鼻環一、重半舍客勒、 一舍客勒約五錢金手釧二、重十舍客勒、 予女、
創 24:23 曰、請告我、爾為誰之女、爾父家有隙地、可容我宿否、
<h2> 自述家系請僕人至其家
</h2>
創 24:24 曰、我乃<u>彼土利</u>之女、<u>拿鶴</u>與<u>密迦</u>之孫女、
創 24:25 又曰、我家芻糧具足、亦有隙地、可以容宿、
<h2> 僕人稱謝天主
</h2>
創 24:26 其人乃鞠躬崇拜主、
創 24:27 曰、頌美我主人<u>亞伯拉罕</u>之天主耶和華、因恆施其仁慈真實於我主人、我在途間、主導我至我主人弟之家云、
<h2> <u>拉班</u>禮遇見僕人
</h2>
創 24:28 女趨去、以其事告母家之人、
創 24:29 <u>利百加</u>有兄名<u>拉班</u>、趨出、往就其人於泉旁、
創 24:30 因見鼻環、亦見釧在妹手、並聞妹<u>利百加</u>述其人所言、則往就之、其人尚立於泉旁、駝亦在彼、
創 24:31 <u>拉班</u>曰、蒙主賜福者請入、何立於外、我已備室、亦為駝備所、
創 24:32 其人遂入室、<u>拉班</u>乃釋駝之負、給芻糧以飼駝、有給以水、濯其人及從者之足、
創 24:33 為之供食、其人曰、尚未述我事、我不敢先食、曰、請述之、
<h2> 僕人自述來意
</h2>
創 24:34 曰、我乃<u>亞伯拉罕</u>僕、
創 24:35 主大賜福於我主人、使之昌大、又賜之牛羊金銀奴婢駝驢、
創 24:36 主母<u>撒拉</u>年老從我主人生子、我主人以凡所有者悉付之、
創 24:37 主人令我誓云、毋為我子娶我所居<u>迦南</u>地之女為妻、 或作我居迦南地毋為我子娶其地之女為妻
創 24:38 必往我父家本族、為我子娶妻、
創 24:39 我謂我主人曰、恐女不欲從我來此、
創 24:40 主人曰、我所奉事之主、將遣其使者祐爾、賜爾坦途、可於我之父家本族中、為子娶妻、
創 24:41 若爾至我本族處、則我令爾誓、與爾無與、彼若不欲以女予爾、則我使爾誓、亦與爾無與、
創 24:42 今日我至泉旁、禱曰、我主人<u>亞伯拉罕</u>之天主耶和華、如果賜我坦途、
創 24:43 今日我立於泉旁、必有女出汲、我請以瓶中水少許飲我、
創 24:44 若言爾可自飲、我亦為駝汲、則此女可為主所定與我主人之子為妻者、
創 24:45 默禱未竟、而<u>利百加</u>出、負瓶於肩、下泉以汲、我謂之曰、請予我飲、
創 24:46 女急下瓶曰、請飲、我亦飲爾駝、我遂飲、女亦予駝飲、
創 24:47 我問曰、爾為誰之女、曰、我乃<u>彼土利</u>之女、<u>拿鶴</u>與<u>密迦</u>之孫女、我遂置環於其鼻、置釧於其手、
創 24:48 鞠躬崇拜主、頌讚我主人<u>亞伯拉罕</u>之天主耶和華、因導我以正途、使娶我主人弟之孫女、為我主人子之妻、
創 24:49 今爾若以仁慈待我主人則告我、不然、亦告我、使我或向左或向右、
<h2> <u>拉班</u> <u>彼土利</u>允諾
</h2>
創 24:50 <u>拉班</u>與<u>彼土利</u>答曰、事乃由主、我儕不能向爾言是言非、
創 24:51 <u>利百加</u>在爾前、可攜之去、與爾主人之子為妻、遵主所命、
創 24:52 <u>亞伯拉罕</u>之僕聞此言、俯伏於地、崇拜主、
創 24:53 僕乃出金銀器皿與衣服給<u>利百加</u>、又以寶物饋其兄及母、
創 24:54 僕與從者飲食而宿、夙興、曰、願遣我歸我主人、
創 24:55 <u>利百加</u>兄與其母曰、容女少留、偕我居數日、或一旬、然後可去、
創 24:56 僕曰、莫阻我、主既賜我坦途、請遣我歸我主人、
<h2> <u>利百加</u>願于歸
</h2>
創 24:57 曰、我儕盍召女問之、
創 24:58 乃召<u>利百加</u>問曰、爾欲偕此人去否、曰欲去、
創 24:59 遂遣妹<u>利百加</u>與其乳媼、及<u>亞伯拉罕</u>之僕與從者偕去、
創 24:60 祝<u>利百加</u>曰、願我妹為億兆之母、爾之苗裔、獲敵之邑、 邑原文作門
創 24:61 <u>利百加</u>與眾婢啟行、乘駝從僕、僕遂攜<u>利百加</u>而去、
<h2> <u>以撒</u>娶之為妻
</h2>
創 24:62 時、<u>以撒</u>居南地、適自<u>拉海萊</u>井而歸、
創 24:63 暮出於田、默然靜思、舉目見駝群至、
創 24:64 <u>利百加</u>遙望<u>以撒</u>急下駝、
創 24:65 問僕曰、游於田而來迎我者為誰、僕曰、是我主人也、
創 24:66 <u>利百加</u>遂以帕自蒙、僕將所為、悉告<u>以撒</u>、
創 24:67 <u>以撒</u>導<u>利百加</u>入母<u>撒拉</u>之幕、娶以為妻、且愛之、蓋自母卒後、至此始獲慰藉、
創 25:1 <h2><u>亞伯拉罕</u>繼室生庶子</h2> <u>亞伯拉罕</u>繼娶一妻名<u>基突拉</u>、
創 25:2 <u>基突拉</u>從<u>亞伯拉罕</u>生<u>心蘭</u>、<u>約珊</u>、<u>米但</u>、<u>米甸</u>、<u>益巴</u>、<u>書亞</u>、
創 25:3 <u>約珊</u>生<u>示巴</u>、<u>底但</u>、<u>底但</u>生<u>亞書利</u>族、<u>利都是</u>族、<u>利烏米</u>族、
創 25:4 <u>米甸</u>、生<u>以法</u>、<u>以弗</u>、<u>哈諾</u>、<u>亞比大</u>、<u>以勒大</u>、咸屬<u>基突拉</u>子孫、○
<h2> <u>亞伯拉罕</u>分財與眾子
</h2>
創 25:5 <u>亞伯拉罕</u>以凡所有賜<u>以撒</u>、
創 25:6 <u>亞伯拉罕</u>尚在之時、以物予眾庶子、遣往東方、使離其子<u>以撒</u>、
<h2> <u>亞伯拉罕</u>卒記其享壽之年
</h2>
創 25:7 <u>亞伯拉罕</u>享壽一百七十五歲、
創 25:8 壽高年邁、氣絕而終、歸於列祖、 歸於列祖原文作歸於己族下同
<h2> <u>亞伯拉罕</u>安葬
</h2>
創 25:9 其子<u>以撒</u>與<u>以實瑪利</u>、葬之於<u>麥比拉</u>穴、在<u>幔利</u>前、在<u>赫</u>人<u>瑣轄</u>子<u>以弗崙</u>之田、
創 25:10 即<u>亞伯拉罕</u>向<u>赫</u>族人所購之田、<u>亞伯拉罕</u>與妻<u>撒拉</u>皆葬於此、
創 25:11 <u>亞伯拉罕</u>卒後、天主賜福於其子<u>以撒</u>、<u>以撒</u>附<u>拉海萊</u>井而居、○
<h2> <u>以實瑪利</u>後裔
</h2>
創 25:12 <u>撒拉</u>婢<u>伊及</u>女<u>夏甲</u>、從<u>亞伯拉罕</u>所生之子<u>以實瑪利</u>、其裔循支派名氏、記列如左、
創 25:13 <u>以實瑪利</u>生長子<u>尼拜約</u>、又生<u>基達</u>、<u>押德別</u>、<u>密衫</u>、
創 25:14 <u>密瑪</u>、<u>度瑪</u>、<u>瑪撒</u>、
創 25:15 <u>哈達</u>、<u>提瑪</u>、<u>益突</u>、<u>拿非實</u>、<u>基底瑪</u>、
創 25:16 此皆<u>以實瑪利</u>諸子之名氏、隨其鄉里井邑、為十二族之牧伯、
<h2> <u>以實瑪利</u>卒記其享壽之年
</h2>
創 25:17 <u>以實瑪利</u>享壽一百三十七歲、氣絕而終、歸於列祖、
創 25:18 <u>以實瑪利</u>子孫所居之地、在其弟之東、自<u>哈非拉</u>至<u>伊及</u>前之<u>書珥</u>、直至<u>亞述</u>、○
創 25:19 <u>亞伯拉罕</u>子<u>以撒</u>之家事、記列如左、<u>亞伯拉罕</u>生<u>以撒</u>、
創 25:20 <u>以撒</u>四十歲、娶<u>利百加</u>為妻、<u>利百加</u>乃<u>巴旦亞蘭</u>地<u>亞蘭</u>人<u>彼土利</u>之女、<u>亞蘭</u>人<u>拉班</u>之妹、
<h2> <u>利百加</u>不育<u>以撒</u>為之祈禱
</h2>
創 25:21 <u>以撒</u>因妻不妊、為之祈禱主、主允之、其妻<u>利百加</u>懷妊、
<h2> 腹中雙胎娠動
</h2>
創 25:22 有雙胎在腹震動、如相爭然、<u>利百加</u>曰、若然、我何必如此、即往問於主、
創 25:23 主曰、二國在爾胎中、二族出自爾腹、此族強於彼族、長者將事幼者、
創 25:24 迨至產期、果為雙胎、
<h2> <u>以掃</u> <u>雅各</u>生
</h2>
創 25:25 初產者身紅、遍體生毛如裘、命名<u>以掃</u>、
創 25:26 後出<u>以掃</u>弟、手執<u>伊掃</u>之踵、命名<u>雅各</u> 雅各譯即執踵之義二子生時、<u>以撒</u>年六十歲、
<h2> 二人性情互異
</h2>
創 25:27 二子漸長、<u>以掃</u>善獵、游於田野、<u>雅各</u>為人篤實、居處於幕、
創 25:28 <u>以撒</u>愛<u>以掃</u>、因其常供以野味、<u>利百加</u>愛<u>雅各</u>、
<h2> <u>以掃</u>賣長子名分於弟
</h2>
創 25:29 一日<u>雅各</u>煮羹、<u>以掃</u>自田野歸、憊甚、
創 25:30 <u>以撒</u>謂<u>雅各</u>曰、我憊矣、請以此紅者食我、自此<u>以掃</u>、亦名<u>以東</u>、 <u>以東</u>譯即紅之義
創 25:31 <u>雅各</u>曰、以爾長子之名分、今日鬻於我、
創 25:32 <u>以掃</u>曰、我將死矣、此長子之名分、於我何益、
創 25:33 <u>雅各</u>曰、今日當與我誓、<u>以掃</u>遂與之誓、於是以長子名分、鬻於<u>雅各</u>、
創 25:34 <u>雅各</u>乃以餅及紅豆羹予<u>以掃</u>、<u>以掃</u>飲之食之、起而去、<u>以掃</u>藐視長子之名分如此、
創 26:1 <h2><u>以撒</u>因遇饑荒往<u>基拉</u></h2> <u>亞伯拉罕</u>時首次歲饑後、<u>以撒</u>時、其地又饑、故往<u>基拉</u>至<u>非利士</u>人之王<u>亞比米勒</u>處、
<h2> 天主示以行止許以賜福
</h2>
創 26:2 主顯現於<u>以撒</u>謂之曰、毋下<u>伊及</u>、必居我所示爾之地、
創 26:3 旅於斯地、我必祐爾、賜福於爾、我以此列邦賜爾及爾後裔、昔我與爾父<u>亞伯拉罕</u>誓、我必踐其言、
創 26:4 我必蕃衍爾後裔、如天星之眾多、以此列邦、賜爾後裔、天下萬國、必因爾後裔蒙福、
創 26:5 因<u>亞伯拉罕</u>聽我言、守我所命當守者、即我之誡命律例法度、
<h2> <u>以撒</u>稱妻為妹<u>亞比米勒</u>責之
</h2>
創 26:6 <u>以撒</u>旅於<u>基拉</u>、
創 26:7 其地居民問及其妻、則曰、我妹也、因<u>利百加</u>容貌美麗、故懼以妻稱之、恐居民為<u>利百加</u>故殺之、
創 26:8 居彼既久、 一日<u>非利士</u>王<u>亞比米勒</u>、自牖窺之、見<u>以撒</u>與妻<u>利百加</u>嬉戲、
創 26:9 <u>亞比米勒</u>乃召<u>以撒</u>謂之曰、彼果爾妻、何言為爾妹、<u>以撒</u>對曰、我竊思、恐因彼見殺、
創 26:10 <u>亞比米勒</u>曰、爾何為待我若此、民中幾有人偕爾妻寢、使我儕陷於罪、
創 26:11 <u>亞比米勒</u>遂論民曰、犯此人與其妻者、必治之死、○
<h2> <u>以撒</u>致富
</h2>
創 26:12 <u>以撒</u>在彼耕稼、其年獲百倍、主賜之以福、
創 26:13 自此昌大、日增月盛、竟成巨富、
創 26:14 牛羊成群、僕從甚眾、<u>非利士</u>人妒之、
創 26:15 其父<u>亞伯拉罕</u>時、父之奴所鑿之井、後<u>非利士</u>人塞之、實之以土、
創 26:16 <u>亞比米勒</u>謂<u>以撒</u>曰、爾強大過我儕、請離我儕、
<h2> 掘井三口
</h2>
創 26:17 <u>以撒</u>遂離斯地、在<u>基拉</u>谷帳幕而居、
創 26:18 其父<u>亞伯拉罕</u>時所鑿之井、在<u>亞伯拉罕</u>卒後、為<u>非利士</u>人所塞、<u>以撒</u>復鑿之、以父所稱之名名之、
創 26:19 <u>以撒</u>之奴、掘於谷中、得活水之井、
創 26:20 <u>基拉</u>牧者與<u>以撒</u>牧者爭曰、此水屬我、因其相爭、故<u>以撒</u>稱此井為<u>埃色</u>、 埃色譯即相爭之義
創 26:21 又鑿井亦相爭、故名之曰<u>息忒拿</u>、 息忒拿譯即敵之義
創 26:22 離彼復鑿一井、乃不相爭、故名之曰<u>利何伯</u>、 利何伯譯即寛之義云、主使我寛舒、將蕃衍於斯地、
創 26:23 <u>以撒</u>離彼、往<u>別是巴</u>、
創 26:24 是夜、主顯現諭之曰、我乃爾父<u>亞伯拉罕</u>之天主、毋懼、為我僕<u>亞伯拉罕</u>故、我必祐爾、賜福於爾、使爾後裔眾多、
創 26:25 <u>以撒</u>在彼建祭臺、籲主名、遂張幕、其奴鑿井、○
<h2> <u>亞比米勒</u>與之結盟
</h2>
創 26:26 <u>亞比米勒</u>與友<u>亞戶撒</u>及軍長<u>非各</u>、自<u>基拉</u>來見<u>以撒</u>、
創 26:27 <u>以撒</u>謂之曰、爾曹昔憾我、遣我離爾去、今何來見我乎、
創 26:28 曰、我儕見主祐爾、竊謂爾我間當立誓、互相結盟、
創 26:29 昔我儕未嘗加害於爾、乃厚待爾、送爾安然以去、如是、爾亦莫惡待我、蓋爾蒙主賜福、
創 26:30 <u>以撒</u>為之設筵、相與飲食、
創 26:31 明日夙興相誓、<u>以撒</u>送之、安然而歸、
創 26:32 是日<u>以撒</u>奴來、以鑿井之事告之曰、我得水矣、
創 26:33 遂名之曰<u>是巴</u>、故其邑名<u>別是巴</u>、至於今日、○
<h2> <u>以掃</u>娶異族二女為妻
</h2>
創 26:34 <u>以掃</u>四十歲、娶<u>赫</u>族人<u>比利</u>之女<u>猶滴</u>、及<u>赫</u>族人<u>以侖</u>之女<u>巴實抹</u>為妻、
創 26:35 此二女、使<u>以撒</u>與<u>利百加</u>心滋戚矣、
創 27:1 <h2><u>以撒</u>命<u>以掃</u>出狩為之薦食</h2> <u>以撒</u>年邁、目矇不明、召長子<u>以掃</u>曰、我子、曰、我在此、
創 27:2 曰、我老矣、不知死於何日、
創 27:3 爾可執器、維弓與矢、以往於田、為我獵焉、
創 27:4 獲野獸、作嘉肴、依我所嗜者、進與我食、及我未死為爾祝福、
創 27:5 後<u>以掃</u>往田、欲獵獸以歸、<u>以撒</u>命子<u>以掃</u>、<u>利百加</u>聞之、
<h2> <u>利百加</u>命<u>雅各</u>求父為己祝福
</h2>
創 27:6 謂子<u>雅各</u>曰、我聞爾父命爾兄<u>以掃</u>曰、
創 27:7 為我獵野獸作嘉肴、我食之、及我未死、我於主前為爾祝福、
創 27:8 今我子聽我言、遵我所命、
創 27:9 往羊群、取山羊之肥羔二、我為爾父作嘉肴、循其所嗜、
創 27:10 以奉爾父食之、及父未死為爾祝福、
<h2> <u>雅各</u>佯作<u>以掃</u>愚父
</h2>
創 27:11 <u>雅各</u>謂母<u>利百加</u>曰、我兄遍體有毛、我乃光潔、
創 27:12 設父捫我、以我欺父、恐求祝而反見詛、
創 27:13 母曰、吾子見詛、我自當之、惟聽我言、往取其羔、
創 27:14 遂往取之予母、母作嘉肴、循父所嗜者、
創 27:15 <u>利百加</u>取存於室長子<u>以掃</u>之美服、衣季子<u>雅各</u>、
創 27:16 又以山羊羔之皮、蒙其手及頸之光潔、
創 27:17 以所作之肴及餅、付子<u>雅各</u>手、
創 27:18 <u>雅各</u>進於父曰、我父歟、曰、我在此、爾為誰、
創 27:19 <u>雅各</u>對父曰、我乃長子<u>以掃</u>、遵父命而行、請起、坐而食我所獵者、為我祝福、
創 27:20 <u>以撒</u>謂子曰、吾子、何獲之如是之速也、曰、父之天主耶和華使我獲之、
創 27:21 <u>以撒</u>謂<u>雅各</u>曰、我子來前、我欲捫爾、果為我子<u>以掃</u>否、
創 27:22 <u>雅各</u>進父<u>以撒</u>前、<u>以撒</u>捫之曰、聲則<u>雅各</u>之聲、手則<u>以掃</u>之手、
創 27:23 以其手有毛、似兄<u>以掃</u>、故不能辯、遂為之祝福、
創 27:24 又曰、爾誠我子<u>以掃</u>否、曰、然、
創 27:25 曰、我子以所獲者陳於我前、待我食之、為爾祝福、<u>雅各</u>乃奉於父、父食之、又奉酒飲父、
創 27:26 <u>以撒</u>曰、我子前來、與我接吻、
創 27:27 遂前、與父接吻、父聞其衣之馨香、遂為之祝福曰、主降福於田、使之馨香、我子之馨香亦若是、
創 27:28 惟願天主賜爾天之甘露、地之肥壤、穀與酒既豐且盛、
創 27:29 列國服事爾、萬族拜跪爾、兄弟尊爾為主、與爾同母者、拜跪爾、詛爾者見詛、祝爾者見祝、
<h2> <u>以掃</u>獵歸為父獻食
</h2>
創 27:30 <u>以撒</u>祝<u>雅各</u>已畢、<u>雅各</u>離父出、適其兄<u>以掃</u>獵而歸、
創 27:31 亦作嘉肴、進於父曰、請父起、食我所獵者、可為我祝福、
創 27:32 父<u>以撒</u>問曰、爾為誰、曰、我乃長子<u>以掃</u>、
創 27:33 <u>以撒</u>戰慄不勝曰、爾未來之先、誰獲野獸作嘉肴進於我、我食之、已為彼祝福、彼必蒙福、
<h2> <u>以掃</u>痛哭求父祝福
</h2>
創 27:34 <u>以掃</u>聞言、大聲號哭、哀痛不勝、謂父曰、請父亦為我祝福、
創 27:35 曰、爾弟來、以詭計奪爾之福、
創 27:36 曰、名之為<u>雅各</u>、 雅各亦欺詐之義不亦宜乎、彼欺我者再、昔奪我冢子之名分、今奪我祝福、又曰、豈更無福可為我祝乎、
創 27:37 <u>以撒</u>謂<u>以掃</u>曰、我已立<u>雅各</u>為爾之主、使諸兄弟皆為其役、又賜之以穀與酒、我子歟、今我將以何物賜爾、
創 27:38 <u>以掃</u>謂父曰、父之祝福豈獨一已乎、請更為我祝、遂放聲號哭、
創 27:39 <u>以撒</u>謂之曰、願爾居之地、其壤肥美、自上得天之甘露、
創 27:40 爾將恃刃以度生、服役於爾弟、致爾強盛、可脫其軛於爾頸、
<h2> <u>以掃</u>怨弟欲殺之
</h2>
創 27:41 <u>以掃</u>因父為<u>雅各</u>祝福、憾<u>雅各</u>、竊言至父喪時、我必殺弟<u>雅各</u>、
<h2> <u>利百加</u>聞知其意命<u>雅各</u>出奔避之
</h2>
創 27:42 有人以長子<u>以掃</u>言、告<u>利百加</u>、<u>利百加</u>遣人召季子<u>雅各</u>謂之曰、爾兄<u>以掃</u>欲殺爾、以雪其恨、
創 27:43 今我子當聽我言、逃奔<u>哈蘭</u>、投我兄<u>拉班</u>、
創 27:44 偕居數日、直待爾兄怒息、
創 27:45 迨爾兄之怒已息、忘爾所行之事、我則遣人召爾歸、豈可一日喪爾二人乎、
創 27:46 <u>利百加</u>謂<u>以撒</u>曰、我因<u>赫</u>族之女、厭我生命、倘<u>雅各</u>亦娶此地<u>赫</u>族如斯之女為妻、我尚生存何益哉、
創 28:1 <h2><u>以撒</u>為<u>雅各</u>祝福命往<u>巴旦亞蘭</u>居</h2> <u>以撒</u>召<u>雅各</u>為之祝福、囑曰、毋娶<u>迦南</u>女為妻、
創 28:2 乃起、往<u>巴旦亞蘭</u>至爾母之父<u>彼土利</u>家、由爾舅氏<u>拉班</u>女中、娶女為妻、
創 28:3 願全能之天主賜福於爾、使爾蕃衍昌熾、為多族之祖、
創 28:4 以所許<u>亞伯拉罕</u>之福、賜爾及爾後裔、以所賜<u>亞伯拉罕</u>之地、即爾所寄居之地、賜爾為業、
創 28:5 於是<u>以撒</u>遣<u>雅各</u>往<u>巴旦亞蘭</u>、投<u>亞蘭</u>人<u>彼土利</u>子<u>拉班</u>、即<u>雅各</u> <u>以掃</u>之母<u>利百加</u>兄、
創 28:6 <u>以掃</u>見<u>以撒</u>為<u>雅各</u>祝福、遣往<u>巴旦亞蘭</u>、欲在彼娶妻、為之祝福時、囑之曰、毋娶<u>迦南</u>女為妻、
創 28:7 又見<u>雅各</u>遵父母命往<u>巴旦亞蘭</u>、
<h2> <u>以掃</u>兼娶<u>以實瑪利</u>之女<u>瑪哈拉</u>為妻
</h2>
創 28:8 於是<u>以掃</u>知<u>迦南</u>女不悅於父<u>以撒</u>、
創 28:9 故往<u>以實瑪利</u>家、在二妻之外、更娶<u>瑪哈拉</u>為妻、乃<u>亞伯拉罕</u>孫女、<u>以實瑪利</u>女、<u>尼拜約</u>妹、○
<h2> <u>雅各</u>夢梯
</h2>
創 28:10 <u>雅各</u>離<u>別是巴</u>、向<u>亞蘭</u>而行、
創 28:11 至一處、因日已入、乃留宿焉、取其地之石為枕、在彼偃臥、
創 28:12 夢有梯置於地、梯首及天、天主之使者陟降於上、
創 28:13 主立於梯上、 或作立於其側曰、我乃耶和華、即爾祖<u>亞伯拉罕</u>之天主、與<u>以撒</u>之天主、爾所臥之地、悉以賜爾及爾後裔、
創 28:14 爾之後裔、將多如地之塵沙、向東西南北蔓延、天下萬族、因爾與爾後裔得福、
創 28:15 爾無論何往、我必祐爾護爾、使爾歸斯地、不遐棄爾、我所許爾者、必踐其言、
創 28:16 <u>雅各</u>醒曰、主果在此、而我不知、
創 28:17 乃惶懼曰、此處何其可畏、此非天主之殿、天之門乎、
<h2> <u>雅各</u>建立石柱名其地曰<u>伯特利</u>
</h2>
創 28:18 <u>雅各</u>夙興、以所枕之石立為柱、沃膏其上、
創 28:19 名其所曰<u>伯特利</u>、 伯特利譯即天主室之義斯邑原名<u>路斯</u>、
<h2> <u>雅各</u>許願
</h2>
創 28:20 <u>雅各</u>許願曰、如天主在我所行之路眷祐我、庇護我、賜我衣食、
創 28:21 使我安然歸父家、則我敬主為我之天主、
創 28:22 我所立為柱之石、將為天主室、凡主所賜我者、必十輸其一獻於主、
創 29:1 <h2><u>雅各</u>抵<u>哈蘭</u>井畔</h2> <u>雅各</u>啟行、至東方、 原文作東人之地
創 29:2 見田間有井、有羊三群、伏於井旁、蓋由此井素飲群羊、井口覆以大石、
創 29:3 群羊既集於此、牧人遂移石離井口、汲而飲羊、後以石仍覆井口、
創 29:4 <u>雅各</u>曰、兄弟奚自、曰、我自<u>哈蘭</u>、
創 29:5 曰、爾識<u>拿鶴</u>孫<u>拉班</u>否、曰、識之、
創 29:6 曰、安乎、曰、安、今其女<u>拉結</u>偕羊以至、
創 29:7 曰、日尚高懸、非聚群畜之時、莫若以水飲羊、復往牧之、
創 29:8 答曰、不能、必待諸群咸集、移石離井口、方可飲羊、
<h2> 遇<u>拉結</u>於井旁
</h2>
創 29:9 <u>雅各</u>與眾言時、<u>拉結</u>偕羊以至、蓋父之羊為其所牧、 原文作彼乃牧女也
創 29:10 <u>雅各</u>見舅氏<u>拉班</u>之女<u>拉結</u>、及舅氏<u>拉班</u>群羊、遂前移石離井口、飲舅氏<u>拉班</u>之羊、
創 29:11 <u>雅各</u>與<u>拉結</u>相見施禮、放聲而哭、
創 29:12 <u>雅各</u>告<u>拉結</u>、己為其父之親、<u>利百加</u>子、<u>拉結</u>趨告其父、
<h2> <u>拉班</u>接待之
</h2>
創 29:13 <u>拉班</u>聞甥<u>雅各</u>至、即趨迎之、抱而接吻、引之入室、<u>雅各</u>以所遇之事告<u>拉班</u>、
創 29:14 <u>拉班</u>謂之曰、爾誠為我骨肉之親、遂偕居一月、
創 29:15 <u>拉班</u>謂<u>雅各</u>曰、爾雖我親、豈可使爾徒服事我、可告我欲得何值、
創 29:16 <u>拉班</u>有二女、長名<u>利亞</u>、季名<u>拉結</u>、
創 29:17 <u>利亞</u>之目有疾、<u>拉結</u>容貌美麗、
<h2> <u>雅各</u>與<u>拉班</u>約娶其女為妻
</h2>
創 29:18 <u>雅各</u>愛<u>拉結</u>、曰、我願為爾季女<u>拉結</u>役事爾七年、
創 29:19 <u>拉班</u>曰、以女予他人、莫若予爾、可偕我居、
創 29:20 <u>雅各</u>為<u>拉結</u>役事七年、因愛之甚、視七年如數日、
創 29:21 <u>雅各</u>謂<u>拉班</u>曰、其期已屆、以我妻給我、使我成禮、 或作使我與之同室
<h2> <u>雅各</u>為<u>拉班</u>所愚
</h2>
創 29:22 <u>拉班</u>設筵、延其處諸人咸至、 或作拉班招集鄰裏設筵
創 29:23 既昏、攜其女<u>利亞</u>予<u>雅各</u>、<u>雅各</u>與之同室、
創 29:24 <u>拉班</u>又以其婢<u>悉帕</u>、予女<u>利亞</u>為婢、
創 29:25 詰朝、<u>雅各</u>見之、知為<u>利亞</u>、謂<u>拉班</u>曰、何待我若是、我非為<u>拉結</u>役事爾乎、何欺我也、
<h2> 兼娶<u>拉結</u>為妻復為之服役七年
</h2>
創 29:26 <u>拉班</u>曰、未嫁長而先嫁季、在我斯地、未之行也、
創 29:27 當與<u>利亞</u>滿七日之期、我亦以<u>拉結</u>予爾、爾復役事我七年、
創 29:28 <u>雅各</u>從其言、滿七日之期、<u>拉班</u>以女<u>拉結</u>予之為妻、
創 29:29 <u>拉班</u>以其婢<u>辟拉</u>、予女<u>拉結</u>為婢、
創 29:30 <u>雅各</u>亦與<u>拉結</u>同室、愛<u>拉結</u>過於<u>利亞</u>、再役事<u>拉班</u>七年、
創 29:31 主知<u>利亞</u>不見寵、故使之生育、惟<u>拉結</u>不孕、
<h2> <u>流便</u>生
</h2>
創 29:32 <u>利亞</u>懷孕生子、名之曰<u>流便</u>、 流便譯即蒙眷得子之義蓋言主眷顧我苦、今而後、夫必愛我、
<h2> <u>西緬</u>生
</h2>
創 29:33 再孕生子、曰、主聞我不見寵、復賜我子、故名之曰<u>西緬</u> 西緬譯即聞知之義
<h2> <u>利未</u>生
</h2>
創 29:34 又孕生子、曰、我已生三子、夫今必與我聯合、故名之曰<u>利未</u>、 利未譯即聯合之義
<h2> <u>猶大</u>生
</h2>
創 29:35 又孕生子、曰、我今必頌美主、故名之曰<u>猶大</u>、 猶大譯即頌美之義後、<u>利亞</u>暫停生育、
創 30:1 <h2><u>拉結</u>以己不育為憂</h2> <u>拉結</u>見己從<u>雅各</u>不生子、則妒其姊、謂<u>雅各</u>曰、給我子、不然、我死、
創 30:2 <u>雅各</u>怒<u>拉結</u>曰、使爾不育者乃天主、我豈能代天主乎、
<h2> 納婢<u>辟拉</u>與夫為妾
</h2>
創 30:3 <u>拉結</u>曰、我婢<u>辟拉</u>、爾與同室、彼生子、我撫之於膝、我因以有子、
創 30:4 遂以婢<u>辟拉</u>予夫為妾、<u>雅各</u>與之同室、
<h2> <u>但</u>生
</h2>
創 30:5 <u>辟拉</u>從<u>雅各</u>懷孕生子、
創 30:6 <u>拉結</u>曰、天主為我伸冤、俯聽我祈、賜我一子、故名之曰<u>但</u>、 但譯即伸冤之義
<h2> <u>拿弗他利</u>生
</h2>
創 30:7 <u>拉結</u>婢<u>辟拉</u>從<u>雅各</u>又懷孕生次子、
創 30:8 <u>拉結</u>曰、我與姊力爭而勝、故名之曰<u>拿弗他利</u>、 拿弗他利譯即相爭之義
<h2> <u>利亞</u>亦與其夫納婢<u>悉帕</u>為妾
</h2>
創 30:9 <u>利亞</u>見己不復生育、遂以婢<u>悉帕</u>予夫為妾、
<h2> <u>迦得</u>生
</h2>
創 30:10 <u>利亞</u>婢<u>悉帕</u>從<u>雅各</u>生子、
創 30:11 <u>利亞</u>曰、福至矣、故名之曰<u>迦得</u>、 迦得譯即福之義
<h2> <u>亞設</u>生
</h2>
創 30:12 <u>利亞</u>婢<u>悉帕</u>、從<u>雅各</u>生次子、
創 30:13 <u>利亞</u>曰、我有福矣、諸女將稱我有福、故名之曰<u>亞設</u>、 亞設譯即稱福之義○
<h2> <u>以薩迦</u>生
</h2>
創 30:14 麥秋時、<u>流便</u>往田、得杜代、 杜代菜名茄類奉母<u>利亞</u>、<u>拉結</u>謂<u>利亞</u>曰、請以爾子之杜代給我、
創 30:15 曰、爾奪我夫、豈細故耶、今欲奪我子之杜代乎、<u>拉結</u>曰、為爾子之杜代、是夜夫可與爾偕寢、
創 30:16 及暮、<u>雅各</u>由田歸、<u>利亞</u>出迎之曰、我因子之杜代以得爾、可入我所、是夜<u>雅各</u>與之同宿、
創 30:17 天主聽允<u>利亞</u>、<u>利亞</u>懷孕生第五子、
創 30:18 <u>利亞</u>曰、因我以婢予夫、蒙天主賞我值、故名之曰<u>以薩迦</u>、 以薩迦譯即得值之義
<h2> <u>西布倫</u>生
</h2>
創 30:19 <u>利亞</u>復孕、從<u>雅各</u>生第六子、
創 30:20 曰、天主賜我厚賚、我從夫生六子、今而後、夫必與我偕居、故名之曰<u>西布倫</u>、 西布倫譯即偕居之義
創 30:21 後生一女、名之曰<u>底拿</u>、○
<h2> <u>拉結</u>生<u>約瑟</u>
</h2>
創 30:22 天主眷念<u>拉結</u>、使其生育、
創 30:23 懷孕生子、曰、天主已雪我恥、
創 30:24 名之曰<u>約瑟</u>、 約瑟譯即增加之義蓋言天主必復賜我一子、○
<h2> <u>雅各</u>欲返故土
</h2>
創 30:25 <u>拉結</u>生<u>約瑟</u>後、<u>雅各</u>謂<u>拉班</u>曰、請遣我歸故鄉故土、
創 30:26 請以我事爾所得之妻子予我、遣我以歸、我如何事爾、爾知之、
<h2> <u>拉班</u>止之復彼此定約
</h2>
創 30:27 <u>拉班</u>曰、我素知天主為爾賜福於我、若蒙爾恩 與我偕居、
創 30:28 又曰、請定爾值、我即給之、
創 30:29 曰、我如何事爾、牧爾群畜、為爾所知、
創 30:30 我未來之時、爾所有者少、迨我至後、主賜福於爾、滋育繁多、我於何時、始為己家立業乎、
創 30:31 <u>拉班</u>曰、我以何予爾、<u>雅各</u>曰、無庸以何者予我、惟有一事、爾若行之、則我仍牧爾羊、
創 30:32 我今日偏閱爾羊群、凡有斑有點、及㯶色之綿羊、並有斑有點之山羊、悉擇之出、 自此若更有如是之羊、則可歸我為值、
創 30:33 他日、爾察我得為值之羊群、凡山羊非有斑與點者、綿羊非㯶色者、即可疑我盜也、如此、我之公義、可以此為證、
創 30:34 <u>拉班</u>曰、可如爾言而行、
創 30:35 當日、<u>拉班</u>將牡山羊之有紋理有點者、牝山羊之有點有斑、及有雜白紋者、與㯶色綿羊之羔、悉擇之出、付於己子、
創 30:36 使此群羊離<u>雅各</u>三日之程、<u>雅各</u>牧<u>拉班</u>其餘之羊、
<h2> <u>雅各</u>用策因而致富
</h2>
創 30:37 <u>雅各</u>取楊樹杏樹楓樹之嫩枝、剝皮成紋、使嫩枝之白現露、
創 30:38 以所剝之枝、置於飲羊之水溝及水槽、與羊相對、使其來飲時、牝牡相感、
創 30:39 羊對枝相感、遂產有紋理有點有斑之羔、
創 30:40 <u>雅各</u>以羔區之出、使<u>拉班</u>之羊與此有紋理、及㯶色之羊相對、以己之羊別置一所、不與<u>拉班</u>之羊相雜、
創 30:41 遇壯健之羊感合時、<u>雅各</u>置枝於水溝、使羊對枝而感合、
創 30:42 羊羸弱之時、則不置枝、自是羸弱者歸<u>拉班</u>、壯健者歸<u>雅各</u>、
創 30:43 於是<u>雅各</u>甚富、多有羊群奴婢駝驢焉、
創 31:1 <h2><u>雅各</u>不悅遂潛返</h2> <u>拉班</u>眾子議曰、我父所有者、盡為<u>雅各</u>所奪、彼藉我父所有者獲此巨富、<u>雅各</u>聞之、
創 31:2 <u>雅各</u>亦見<u>拉班</u>容色、向己不如疇昔、
創 31:3 主諭<u>雅各</u>曰、爾歸祖父之地、返爾宗族、我必祐爾、
創 31:4 <u>雅各</u>遣人招<u>拉結</u> <u>利亞</u>至於田、即牧群羊之所、
創 31:5 謂之曰、我見爾父容色、向我不如疇昔、惟我父之天主素祐我、
創 31:6 我竭力服事爾父、為爾所知、
創 31:7 爾父欺我、十次易我值、幸天主不容其加害於我、
創 31:8 彼若云有點者為爾值、而群羊所生皆有點、若云有紋理者為爾值、而群羊所生皆有紋理、
創 31:9 是天主以爾父群畜賜於我、
創 31:10 當群羊感合時、我夢中見乘牝羊之牡羊、皆有紋理與點與斑、
創 31:11 天主之使者、夢中呼我曰、<u>雅各</u>、我曰、我在此、
創 31:12 曰、舉目觀乘牝羊之牡羊、皆有紋理與點與斑、蓋<u>拉班</u>之待爾、我已鑒之、
創 31:13 我乃<u>伯特利</u>之天主、爾昔在彼以膏沃柱、於我前許願、今起離此土、歸爾宗族之地、
創 31:14 <u>拉結</u> <u>利亞</u>答曰、我於父家、豈尚有應分之產乎、豈尚有可嗣之業乎、
創 31:15 父既鬻我、侵吞我貲、非以我為外人乎、天主以我父之財賜我、皆屬於我及我子、
創 31:16 今天主所諭爾者、一切遵行、
創 31:17 <u>雅各</u>遂起、使妻子乘駝、攜其群畜、與所獲之貲財、
創 31:18 即在<u>巴旦亞蘭</u>所獲者、往<u>迦南</u>地、見父<u>以撒</u>、
<h2> <u>拉結</u>竊取父家神像
</h2>
創 31:19 時、<u>拉班</u>往剪羊毛、<u>拉結</u>竊父之家堂偶像、 家堂偶像原文作提拉平
創 31:20 <u>雅各</u>瞞<u>亞蘭</u>人<u>拉班</u>、未告之即遁、
創 31:21 乃啟行、攜凡所有者以遁、渡河、向<u>基列</u>山而進、
<h2> <u>拉班</u>追<u>雅各</u>
</h2>
創 31:22 至三日、有人以<u>雅各</u>逃遁告<u>拉班</u>、
創 31:23 <u>拉班</u>乃率諸兄弟追之、追七日、至<u>基列</u>山始及之、
創 31:24 是夜<u>亞蘭</u>人<u>拉班</u>夢天主臨之曰、慎勿以善言惡言加諸<u>雅各</u>、
創 31:25 <u>拉班</u>追及<u>雅各</u>、<u>雅各</u>已張幕於<u>基列</u>山、<u>拉班</u>與諸兄弟亦於<u>基列</u>山張幕、<h2> <u>拉班</u>追及深責之</h2>
創 31:26 <u>拉班</u>謂<u>雅各</u>曰、爾何為哉、爾瞞我、攜我女、與戰擄者無異、
創 31:27 爾何潛逃、瞞我竊去、胡不告我、俾我謳歌彈琴擊鼓、欣然送爾、
創 31:28 何不容我與子女接吻、爾之所為實愚、
創 31:29 我力能害爾、惟爾父之天主昨宵語我曰、慎勿以善言惡言加諸<u>雅各</u>、
創 31:30 爾慕父家欲歸、姑以為可、但何為竊我神像乎、
創 31:31 <u>雅各</u>對<u>拉班</u>曰、我意謂恐爾強奪爾女離我、故畏懼、
創 31:32 至於爾神像、爾尋獲於誰所、則不容其生、當諸兄弟前、爾視在此有何物屬爾、則可取之、蓋<u>雅各</u>不知<u>拉結</u>已竊<u>拉班</u>之神像也、
創 31:33 <u>拉班</u>遂進<u>雅各</u>幕、及<u>利亞</u>幕、與二婢之幕、皆尋之不獲、後出<u>利亞</u>幕、入<u>拉結</u>幕、
<h2> <u>拉結</u>隱匿神像
</h2>
創 31:34 <u>拉結</u>以偶像藏於駝鞍下、而坐其上、<u>拉班</u>遍尋其幕不獲、
創 31:35 <u>拉結</u>謂父曰、天癸適至、不得起迎、求吾主勿怒、<u>拉班</u>遍尋偶像終不獲、
<h2> <u>雅各</u>怒責<u>拉班</u>
</h2>
創 31:36 <u>雅各</u>怒、斥<u>拉班</u>謂之曰、我何罪愆、竟如是急迫追我、
創 31:37 今爾遍尋吾物、屬於爾家者、爾有所獲、可置之我儕諸兄弟前、俾辨別爾我之是非、
創 31:38 我偕爾二十年、爾綿羊山羊之牝者未墮胎、爾群之牡羊、我未嘗食、
創 31:39 死於野獸者我不歸爾、我補之、被竊者不分晝竊夜竊、爾惟我是問、
創 31:40 我晝則當暑、夜則受寒、寢寐俱廢、
創 31:41 如此我居爾家役事爾歷二十年、十四年為爾二女、六年為爾群畜、爾乃易我值、至於十次、
創 31:42 倘吾祖父之天主、即<u>亞伯拉罕</u>之天主<u>以撒</u>所畏之天主不祐我、爾則使我徒手而去、天主鑒我之辛苦劬勞、故昨宵責爾、
創 31:43 <u>拉班</u>答<u>雅各</u>曰、斯女即我女、斯子即我子、斯畜即我畜、凡爾所見者悉屬於我、今此我女及其所生之子、我能為之何為、
<h2> <u>拉班</u> <u>雅各</u>彼此和好結盟於<u>迦累得</u>
</h2>
創 31:44 莫若爾我立約、俾於爾我間為證、
創 31:45 <u>雅各</u>取石、立之為柱、
創 31:46 又謂諸兄弟曰、爾可聚石、眾乃取石、積累為垤、共食於垤上、
創 31:47 <u>拉班</u>名之曰<u>伊迦珥撒哈杜他</u>、 伊迦珥撒哈杜他乃亞蘭言譯即以石垤為證之義<u>雅各</u>名之曰<u>迦累得</u>、 迦累得乃希伯來言譯即以石垤為證之義
創 31:48 <u>拉班</u>曰、今日之石垤、可於爾我間為證、故名曰<u>迦累得</u>、
創 31:49 又名曰<u>米斯巴</u>、 米斯巴譯即鑒察之義蓋言我儕睽違時、主必鑒察於爾我間、
創 31:50 爾若負我女、在我女之外、別有所娶、雖無人見爾我所為、而天主鑒之、 或作雖無人為爾我間之證有天主為爾我間之證
創 31:51 <u>拉班</u>又謂<u>雅各</u>曰、可觀爾我間所積之垤、所立之柱、
創 31:52 此垤為證、此柱為證、我不越此垤害爾、爾不越此垤此柱害我、
創 31:53 願<u>亞伯拉罕</u>所敬之神、<u>拿鶴</u>所敬之神、及其祖所敬之神、審判於爾我間、<u>雅各</u>指其父<u>以撒</u>所畏之天主而誓、
創 31:54 <u>雅各</u>在山獻祭、招諸兄弟宴會、宴後宿於山、
創 31:55 詰朝、<u>拉班</u>起、接吻子女、為之祝福而返故土、
創 32:1 <h2><u>雅各</u>見天使于<u>瑪哈念</u></h2> <u>雅各</u>復行於途、天主之使者逢之、
創 32:2 <u>雅各</u>見之曰、是乃天主之軍也、故名其地曰<u>瑪哈念</u>、 瑪哈念譯即兩軍之義
<h2> 遣人詣其兄求和
</h2>
創 32:3 <u>雅各</u>遂遣人先往<u>西珥</u>地<u>以東</u>田、見兄<u>以掃</u>、
創 32:4 囑曰、可告我主<u>以掃</u>云、爾之僕<u>雅各</u>曰、我旅於<u>拉班</u>家至於今日、
創 32:5 有牛羊驢奴婢、特遣人告我主、望蒙恩於我主前、
<h2> 聞<u>以掃</u>逆之以師甚驚懼
</h2>
創 32:6 奉遣者返、見<u>雅各</u>告曰、我儕見爾兄<u>以掃</u>、今率四百人來迎爾、
創 32:7 <u>雅各</u>恐懼悚惶、以從者及牛羊與駝、分為二隊、
創 32:8 曰、若<u>以掃</u>來擊一隊、猶遺一隊可逃、
<h2> 求救於天主
</h2>
創 32:9 <u>雅各</u>遂禱曰、吾祖<u>亞伯拉罕</u>之天主、吾父<u>以撒</u>之天主耶和華歟、昔命我云、返爾故土故族、我必賜恩於爾、
創 32:10 主所施於僕之恩寵真實、即至微者亦不堪受、昔惟持一仗濟此<u>約但</u>、今令我群從已成二隊、
創 32:11 我畏兄<u>以掃</u>恐其來擊我、並擊子與母、故祈主拯我脫於其手、
創 32:12 主曾許我曰、我必施恩於爾、使爾後裔如海沙之多、不可勝數、○
<h2> 饋獻<u>以掃</u>
</h2>
創 32:13 <u>雅各</u>宿於彼、由其所有者選禮物饋兄<u>以掃</u>、
創 32:14 山羊牝二百、牡二十、綿羊牝二百、牡二十、
創 32:15 牝駝哺乳小駝者三十、牝牛四十、牡牛十、牝驢二十、小驢十、
創 32:16 每類各為一群、付於僕手、曰、爾先我往、使各群相離、
創 32:17 囑其前者曰、我兄<u>以掃</u>若遇爾、問爾為誰、將何往、所驅之群畜屬誰、
創 32:18 爾則曰、屬我主之僕<u>雅各</u>、欲饋我主<u>以掃</u>以為禮、<u>雅各</u>亦在我後、
創 32:19 又囑其二、其三、及一切驅群畜者曰、爾曹遇<u>以掃</u>、則當如是告之、
創 32:20 亦當曰、爾僕<u>雅各</u>在我後、蓋<u>雅各</u>自謂我先饋禮物於兄、使兄復和、然後覿面、庶幾恕我、
創 32:21 於是禮物先行、是夜<u>雅各</u>宿於隊中、
<h2> 與天使角力
</h2>
創 32:22 夜起、使二妻二婢及十一子、濟<u>雅博</u>渡、
創 32:23 使家屬濟河、遂使凡所有者俱濟、
創 32:24 <u>雅各</u>獨留、有一人與之角力、至於黎明、
創 32:25 其人見己不勝、則擊<u>雅各</u>之股、<u>雅各</u>與角力時、其股受傷、 或作其股脫於穴
創 32:26 其人曰、天將明矣、容我去、曰、爾不為我祝福、必不容爾去、
創 32:27 曰、爾何名、曰、<u>雅各</u>、
<h2> 天使賜名<u>以色列</u>
</h2>
創 32:28 曰、今而後裔不復名<u>雅各</u>、乃名<u>以色列</u>、蓋爾與神與人較量、無不得勝、
創 32:29 <u>雅各</u>問曰、請以爾名告我、曰、何問我名、遂在彼為<u>雅各</u>祝福、
創 32:30 <u>雅各</u>名其地曰<u>毘努伊勒</u>、 毘努伊勒譯即覿神之義言雖與神覿面、而生命尚存、
<h2> <u>雅各</u>跛足
</h2>
創 32:31 <u>雅各</u>過<u>毘努伊勒</u>時、日方出、股傷而跛、
創 32:32 因其人擊<u>雅各</u>股、傷其巨筋、故<u>以色列</u>人不食股之巨筋、至於今日、
創 33:1 <h2><u>雅各</u> <u>以掃</u>相見情意親切</h2> <u>雅各</u>舉目見<u>以掃</u>率四百人至、遂區分諸子、令<u>利亞</u> <u>拉結</u>及二婢率之、
創 33:2 以二婢及其子置於前、<u>利亞</u>及其子在中、<u>拉結</u>及<u>約瑟</u>在後、
創 33:3 己前行伏俯於地、至於七次、方與兄相近、
創 33:4 <u>以掃</u>趨迎、抱之於懷、交頸接吻、二人哭泣、
創 33:5 <u>以掃</u>舉目見婦與子問曰、此偕爾者為誰、曰、此諸子、天主施恩賜於僕者也、
創 33:6 二婢與其子前而拜、
創 33:7 <u>利亞</u>與其子前而拜、後、<u>約瑟</u>與<u>拉結</u>亦前而拜、
創 33:8 <u>以掃</u>曰、我所遇之群畜、爾何意、曰、欲蒙我主之恩、奉於我主、 原文作欲獲恩於主前
創 33:9 <u>以掃</u>曰、我弟、我已富足、爾所有者仍歸於爾、
創 33:10 <u>雅各</u>曰、請毋固卻、我若獲恩於爾前、請由我手受此禮物、蓋我覿爾面、如覿天主面、並蒙爾悅我、
創 33:11 天主施恩於我、使我富有、請受所奉之禮物、迫、而後受之、
創 33:12 <u>以掃</u>曰、我儕啟行前往、我為爾先導、
創 33:13 曰、我主知諸子柔弱、牛羊方字、若疾驅之一日、則群畜悉死、
創 33:14 請主先僕而往、僕且量牲畜及幼子之力、徐徐而進、待僕至我主之所<u>西珥</u>地、
創 33:15 <u>以掃</u>曰、容我以從者數人、留之與爾偕行、曰、何必如此、惟願沾主恩足矣、
創 33:16 是日、<u>以掃</u>循途返<u>西珥</u>、
<h2> <u>雅各</u>至<u>疎割</u>
</h2>
創 33:17 <u>雅各</u>往至<u>疎割</u>、為己建室、為畜作廬、故名其地曰<u>疎割</u>、 疎割譯即廬之義
<h2> 值地建祭臺
</h2>
創 33:18 <u>雅各</u>自<u>巴旦亞蘭</u>來時、安然至<u>迦南</u>地之<u>示劍</u>邑、 或作至迦南地示劍之撒冷邑
創 33:19 在邑前張幕、後、以一百基細他、 一百基細他或譯百金或譯百羔向<u>示劍</u>父<u>哈末</u>子孫、於張幕之所、購田一區、
創 33:20 在彼建祭臺、稱其名曰<u>以色列</u>天主之祭臺、 或作以色列之天主伊勒
創 34:1 <h2><u>底拿</u>為<u>示劍</u>所污</h2> <u>利亞</u>從<u>雅各</u>所生之女<u>底拿</u>、出見彼地諸女、
創 34:2 為彼地牧伯<u>希未</u>人<u>哈末</u>子<u>示劍</u>所見、乃執其偕寢而玷辱之、
<h2> <u>示劍</u>欲娶<u>底拿</u>為妻
</h2>
創 34:3 心中繫戀<u>雅各</u>女<u>底拿</u>、甚愛之、以甘言慰藉、
創 34:4 <u>示劍</u>謂父<u>哈末</u>曰、請父為我娶此女為妻、
創 34:5 <u>示劍</u>辱<u>雅各</u>女<u>底拿</u>、<u>雅各</u>聞之、適眾子在田牧群羊、故<u>雅各</u>默然不言、以待子歸、
創 34:6 <u>示劍</u>父<u>哈末</u>出、見<u>雅各</u>與之語、
創 34:7 <u>雅各</u>眾子聞之、即自田歸、因<u>示劍</u>辱<u>以色列</u>、與<u>雅各</u>女偕寢、行所不當行者、不勝憂忿、
創 34:8 <u>哈末</u>謂之曰、我子<u>示劍</u>心戀爾女、請予之為妻、
創 34:9 爾曹與我儕可相嫁娶、爾女可予我、爾亦可娶我女、
創 34:10 爾我同居、地皆於爾前、可居之貿易獲業、
創 34:11 <u>示劍</u>亦對女之父兄曰、望爾施恩於我、任爾所求、我必予之、
創 34:12 爾欲厚其聘禮、我必如爾言給之、惟以此女給我為妻
<h2> <u>雅各</u>眾子與<u>示劍</u>及其父踐行受割禮方許成婚
</h2>
創 34:13 <u>雅各</u>諸子、因<u>示劍</u>玷辱其妹<u>底拿</u>、遂以詭詞對<u>示劍</u>與其父<u>哈末</u>曰、
創 34:14 此事不可行、人未受割禮、而我以妹予之、自取辱耳、
創 34:15 爾曹眾男子、若效我受割禮、我儕始從爾言、
創 34:16 如是、以我女予爾、我儕亦娶爾女、與爾同居、成為一族、
創 34:17 爾若不聽我言、不肯受割禮、我則攜我妹而去、
創 34:18 <u>哈末</u>及其子<u>示劍</u>、以是言為善、
創 34:19 少者<u>示劍</u>、因愛<u>雅各</u>女、故急行其事不緩、<u>示劍</u>在父家最為尊貴、
<h2> <u>哈末</u>同<u>示劍</u>諭<u>示劍</u>人從其議
</h2>
創 34:20 <u>哈末</u>及子<u>示劍</u>、遂至邑門與民相語、
創 34:21 曰、此人與我和好、是地廣闊、足以容之、可許之居此貿易、我娶其女為妻、亦可以女嫁彼、
創 34:22 但我中所有男子必受割禮、與彼相同、則其人願與我民、成為一族、其群羊貨財與一切牲畜、豈不皆歸我乎、
創 34:23 莫若允之、使彼與我同居、
創 34:24 闔邑之人、 原文作凡出自邑門之人聽<u>哈末</u>及<u>示劍</u>之言、邑中所有男子、 原文作凡男子出自邑門者皆受割禮、
<h2> <u>雅各</u>二子乘機誅戮<u>示劍</u>人
</h2>
創 34:25 越三日、眾痛未痊、<u>雅各</u>二子<u>底拿</u>兄<u>西緬</u> <u>利未</u>、各持刃毅然入邑、殺其諸男、
創 34:26 以刃殺<u>哈末</u>及其子<u>示劍</u>、攜<u>底拿</u>出<u>示劍</u>室而去、
<h2> 奪取城中貨財
</h2>
創 34:27 邑中人見殺之後、<u>雅各</u>他子、緣妹受辱故、入邑而掠其物、
創 34:28 奪其牛羊與驢、與在邑在田之所有、
創 34:29 掠其貨財、擄其婦女嬰孩、並奪各室諸物、
<h2> <u>雅各</u>責<u>西緬</u> <u>利未</u>
</h2>
創 34:30 <u>雅各</u>謂<u>西緬</u> <u>利未</u>曰、爾曹累我、致我遺臭於居此地之<u>迦南</u>族、<u>比利洗</u>族、且我儕人寡、彼將聚而攻我、則我與全家必致剪滅、
創 34:31 對曰、豈可容人以妓待我妹耶、
創 35:1 <h2>天主命<u>雅各</u>名適<u>伯特利</u></h2> 天主諭<u>雅各</u>曰、爾起、往<u>伯特利</u>居於彼、爾避爾兄<u>以掃</u>時、我顯現於爾、當在彼為我建祭臺、
創 35:2 <u>雅各</u>命家人與從者云、當棄爾中所有異邦之神像、自潔更衣、
創 35:3 我儕起、赴<u>伯特利</u>、我遭難時、天主允我禱、我行於路、天主祐我、今我欲在彼為天主建祭臺、
創 35:4 遂以所有異邦之神像及其耳環付<u>雅各</u>、<u>雅各</u>藏之於<u>示劍</u>橡樹下、
創 35:5 遂啟行前往、天主使四周城邑之民咸懼、不追<u>雅各</u>子、
創 35:6 <u>雅各</u>及從者、至<u>迦南</u>之<u>路斯</u>、即<u>伯特利</u>、
創 35:7 昔<u>雅各</u>避其兄<u>以掃</u>時、天主於彼顯現、故<u>雅各</u>建祭臺於彼、名其地曰<u>伊勒伯特利</u>、 伊勒伯特利譯即在伯特利顯現之天主
<h2> <u>底波拉</u>卒
</h2>
創 35:8 時、<u>利百加</u>乳媼<u>底波拉</u>死、葬於<u>伯特利</u>橡樹下、乃名其樹曰<u>亞倫巴古</u>、 亞倫巴古譯即哭泣橡樹之義
<h2> 天主於<u>伯特利</u>許福於<u>雅各</u>
</h2>
創 35:9 <u>雅各</u>自<u>巴旦亞蘭</u>歸後、天主復顯現、許之以福、
創 35:10 天主諭之曰、爾素名稱<u>雅各</u>、今而後爾名不復稱<u>雅各</u>、乃稱<u>以色列</u>、遂稱其名為<u>以色列</u>、
創 35:11 天主又諭之曰、我乃全能之天主、使爾生育眾多、爾後裔必成一族、以至群族、列王皆由爾出、
創 35:12 我所賜<u>亞伯拉罕</u>及<u>以撒</u>之地、我將賜爾及爾後裔、
創 35:13 天主由與言之所、離之上升、
創 35:14 <u>雅各</u>在天主與言之所、立石為柱、灌奠其上、又沃以膏、
創 35:15 <u>雅各</u>名天主與言之所、曰<u>伯特利</u>、
<h2> <u>便雅憫</u>生
</h2>
創 35:16 由<u>伯特利</u>而徙、去<u>以法他</u>無幾、<u>拉結</u>臨產艱難、
創 35:17 產難時、收生者曰、勿懼、爾又將得子、
創 35:18 <u>拉結</u>氣將絕時、名其子曰<u>便俄尼</u> 便俄尼譯即艱難生子之義而死、父名之曰<u>便雅憫</u>、 便雅憫譯即生於南方之義
<h2> <u>拉結</u>因產厄而卒
</h2>
創 35:19 <u>拉結</u>死、葬於<u>以法他</u>道旁、<u>以法他</u>即<u>伯利恆</u>、
創 35:20 <u>雅各</u>立碑於<u>拉結</u>墓、即<u>拉結</u>墓碑、迄今尚存、○
創 35:21 <u>以色列</u>復徙、過<u>伊德珥</u>臺而張幕、
創 35:22 <u>以色列</u>居彼地之時、<u>流便</u>烝父妾<u>辟拉</u>、後其父<u>以色列</u>聞之、
<h2> 記<u>雅各</u>諸子之名
</h2>
創 35:23 <u>雅各</u>共有十二子、長子<u>流便</u>、又有<u>西緬</u>、<u>利未</u>、<u>猶大</u>、<u>以薩迦</u>、<u>西布倫</u>、為<u>利亞</u>之子、
創 35:24 <u>約瑟</u>、<u>便雅憫</u>、為<u>拉結</u>之子、
創 35:25 <u>但</u>、<u>拿弗他利</u>、為<u>拉結</u>婢<u>辟拉</u>之子、
創 35:26 <u>迦得</u>、<u>亞設</u>、為<u>利亞</u>婢<u>悉帕</u>之子、是皆<u>雅各</u>在<u>巴旦亞蘭</u>所生之子、
<h2> <u>雅各</u>至<u>希伯侖</u>見父
</h2>
創 35:27 <u>雅各</u>至<u>幔利</u>見父<u>以撒</u>、<u>幔利</u>即<u>亞巴</u>邑、即<u>希伯侖</u>、<u>亞伯拉罕</u>與<u>以撒</u>曾旅於彼、
<h2> 記<u>以撒</u>之壽
</h2>
創 35:28 <u>以撒</u>享壽一百八十歲、
<h2> <u>以撒</u>卒葬
</h2>
創 35:29 壽高年邁、氣絕而終、歸於列祖、其二子<u>以掃</u> <u>雅各</u>葬之、
創 36:1 <h2><u>以掃</u>有三妻</h2> <u>以掃</u>即<u>以東</u>、其裔如左、
創 36:2 <u>以掃</u>娶<u>迦南</u>女為妻、即<u>赫</u>族人<u>以倫</u>女<u>亞大</u>、及<u>希未</u>族人<u>祭便</u>孫女<u>亞拿</u>女<u>亞何利巴瑪</u>、
創 36:3 又娶<u>以實瑪利</u>女、<u>尼拜約</u>妹<u>巴實抹</u>、
創 36:4 <u>亞大</u>從<u>以掃</u>生<u>以利法</u>、<u>巴實抹</u>生<u>流珥</u>、
創 36:5 <u>亞何利巴瑪</u>生<u>耶烏施</u>、<u>雅蘭</u>、<u>可拉</u>、此皆<u>以掃</u>諸子、生於<u>迦南</u>地者、○
<h2> <u>以掃</u>遷居<u>西珥</u>山
</h2>
創 36:6 <u>以掃</u>率妻與子女家人、群畜牲牷、及在<u>迦南</u>地所獲一切貨財、往他方、離弟<u>雅各</u>、
創 36:7 蓋二人家貲富厚、牲畜甚多、故所旅之地、莫能容之、不得同居、
創 36:8 於是<u>以掃</u>居<u>西珥</u>山、<u>以掃</u>即<u>以東</u>、○
創 36:9 <u>以掃</u>居<u>西珥</u>山、為<u>以東</u>人之祖、其裔如左、
<h2> 記<u>以掃</u>後裔
</h2>
創 36:10 <u>以掃</u>眾子之名、備載於後、<u>以掃</u>妻<u>亞大</u>生<u>以利法</u>、<u>以掃</u>妻<u>巴實抹</u>生<u>流珥</u>、
創 36:11 <u>以利法</u>生<u>提幔</u>、<u>俄抹</u>、<u>洗玻</u>、<u>迦坦</u>、<u>基納</u>、
創 36:12 <u>亭納</u>為<u>以掃</u>子<u>以利法</u>之妾、從<u>以利法</u>生<u>亞瑪力</u>、此皆<u>以掃</u>妻<u>亞大</u>之子孫、
創 36:13 <u>流珥</u>生<u>拿轄</u>、<u>謝拉</u>、<u>沙瑪</u>、<u>米撒</u>、此皆<u>以掃</u>妻<u>巴實抹</u>之子孫、
創 36:14 <u>以掃</u>妻<u>亞何利巴瑪</u>、乃<u>祭便</u>孫女<u>亞拿</u>女、從<u>以掃</u>生<u>耶烏施</u>、<u>雅蘭</u>、<u>可拉</u>、
<h2> 記<u>以掃</u>後裔中作族長者
</h2>
創 36:15 <u>以掃</u>後裔中為族長者如左、<u>以掃</u>長子<u>以利法</u>子孫中有<u>提幔</u>族長、<u>俄抹</u>族長、<u>洗玻</u>族長、<u>基納</u>族長、
創 36:16 <u>可拉</u>族長、<u>迦坦</u>族長、<u>亞瑪力</u>族長、此乃居<u>以東</u>地<u>以利法</u>宗族中諸族長、俱<u>亞大</u>之子孫、
創 36:17 <u>以掃</u>子<u>流珥</u>子孫中有<u>拿轄</u>族長、<u>謝拉</u>族長、<u>沙瑪</u>族長、<u>米撒</u>族長、此乃<u>流珥</u>宗族中諸族長在<u>以東</u>地、俱<u>以掃</u>妻<u>巴實抹</u>之子孫、
創 36:18 <u>以掃</u>妻<u>亞何利巴瑪</u>子孫中有<u>耶烏施</u>族長、<u>雅蘭</u>族長、<u>可拉</u>族長、此乃<u>以掃</u>妻<u>亞拿</u>女<u>亞何利巴瑪</u>子孫中諸族長、
創 36:19 是乃<u>以掃</u>之子孫與其諸族長、<u>以掃</u>即<u>以東</u>、○
<h2> 記<u>西珥</u>後裔及其諸族長
</h2>
創 36:20 原居是地者、乃<u>何利</u>族<u>西珥</u>之子孫、其名如左、<u>羅坍</u>、<u>朔巴</u>、<u>祭便</u>、<u>亞拿</u>、
創 36:21 <u>底順</u>、<u>以察</u>、<u>底珊</u>、此皆原居<u>以東</u>地<u>何利</u>族<u>西珥</u>子孫中諸族長、
創 36:22 <u>羅坍</u>子即<u>何利</u>、<u>希幔</u>、<u>羅坍</u>妹、<u>亭納</u>、
<h2> <u>亞拿</u>得溫泉於野
</h2>
創 36:23 <u>朔巴</u>子<u>亞勒文</u>、<u>瑪拿轄</u>、<u>以巴</u>、<u>示玻</u>、<u>阿南</u>、
創 36:24 <u>祭便</u>子<u>亞雅</u>、<u>亞拿</u>、當時在野牧父<u>祭便</u>之驢得溫泉者、即此<u>亞拿</u>、
創 36:25 <u>亞拿</u>子即<u>底順</u>、<u>亞拿</u>女即<u>亞何利巴瑪</u>、
創 36:26 <u>底順</u>子即<u>欣但</u>、<u>伊是班</u>、<u>益蘭</u>、<u>基蘭</u>、
創 36:27 <u>以察</u>子即<u>辟罕</u>、<u>撒番</u>、<u>亞干</u>、
創 36:28 <u>底珊</u>子即<u>烏斯</u>、<u>亞蘭</u>、
創 36:29 <u>何利</u>宗族諸族長、其畧如左、<u>羅坍</u>族長、<u>朔巴</u>族長、<u>祭便</u>族長、<u>亞拿</u>族長、
創 36:30 <u>底順</u>族長、<u>以察</u>族長、<u>底珊</u>族長、此皆原居<u>西珥</u>地、<u>何利</u>族之諸族長、○
<h2> 記<u>以東</u>諸王
</h2>
創 36:31 <u>以色列</u>人、尚未有王之前、<u>以東</u>地有王治理、其名如左、
創 36:32 <u>比珥</u>子<u>別拉</u>、為王在<u>以東</u>地、都名<u>亭哈巴</u>、
創 36:33 <u>別拉</u>終、<u>波斯拉</u>人<u>謝拉</u>子<u>約巴</u>、繼之為王、
創 36:34 <u>約巴</u>終、<u>提幔</u>人<u>戶珊</u>、繼之為王、
創 36:35 <u>戶珊</u>終、<u>比達</u>子<u>哈達</u>、繼之為王、此<u>哈達</u>昔於<u>摩押</u>田擊<u>米甸</u>人者、都名<u>亞未得</u>、
創 36:36 <u>哈達</u>終、<u>瑪士利加</u>人<u>桑拉</u>、繼之為王、
創 36:37 <u>桑拉</u>終、河旁<u>利何伯</u>人<u>掃羅</u>、繼之為王、
創 36:38 <u>掃羅</u>終、<u>亞革波</u>子<u>巴勒哈南</u>、繼之為王、
創 36:39 <u>亞革波</u>子<u>巴勒哈南</u>終、<u>哈達</u>繼之為王、都名<u>保</u>、其妻名<u>米希他別</u>、乃<u>米薩合</u>孫女<u>瑪特利</u>之女、○
<h2> 記<u>以東</u>後裔之族長<u>以東</u>即<u>以掃</u>
</h2>
創 36:40 <u>以掃</u>子孫中諸族長、依其支派居所名氏、其畧如左、<u>亭納</u>族長、<u>亞勒瓦</u>族長、<u>耶帖</u>族長、
創 36:41 <u>亞何利巴瑪</u>族長、<u>以拉</u>族長、<u>比嫩</u>族長、<u>基納</u>族長、
創 36:42 <u>提幔</u>族長、<u>密薩</u>族長、
創 36:43 <u>麥叠</u>族長、<u>以蘭</u>族長、此皆<u>以東</u>人在其所得為業之地、依其居所諸族長、<u>以東</u>人之祖、即<u>以掃</u>、
創 37:1 <h2><u>約瑟</u>為諸兄所忌</h2> <u>雅各</u>居<u>迦南</u>地、即其父所旅之地、<u>雅各</u>之家事、記列如左、
創 37:2 <u>約瑟</u>年十有七、偕諸兄牧羊、尚為童子、與父妾<u>辟拉</u> <u>悉帕</u>之子為侶、諸兄有過、<u>約瑟</u>以之告父、
創 37:3 <u>以色列</u>生<u>約瑟</u>時、年已老邁、故愛之過於眾子、為製綵衣、
創 37:4 諸兄見父愛<u>約瑟</u>過於己、故憾之、不能以善言與之言、
<h2> <u>約瑟</u>得奇夢二
</h2>
創 37:5 <u>約瑟</u>得夢、述於諸兄、諸兄憾之愈甚、
創 37:6 <u>約瑟</u>謂之曰、我所夢者、請聽之、
創 37:7 我儕在田束禾、我所束者起而立、爾所束者環我束而拜、
創 37:8 諸兄曰、然則爾將為我王乎、將轄我乎、故因其夢與言益憾之、
創 37:9 <u>約瑟</u>復夢、以述於諸兄曰、我又得一夢、見日月與十一星皆拜我、
創 37:10 <u>約瑟</u>以此夢告父兄時、父斥之曰、爾所夢者何歟、我與爾母及爾兄弟果將伏地拜爾乎、
創 37:11 諸兄嫉之、惟父誌其言、
<h2> <u>約瑟</u>受父命往視諸兄
</h2>
創 37:12 後、諸兄往<u>示劍</u>牧父群羊、
創 37:13 <u>以色列</u>謂<u>約瑟</u>曰、爾諸兄牧於<u>示劍</u>、吾將遣爾往見之、曰、我在此、
創 37:14 曰、爾往觀諸兄及群畜、皆無恙乎、爾返告我、遂由<u>希伯侖</u>谷遣之去、<u>約瑟</u>乃往<u>示劍</u>、
<h2> <u>約瑟</u>問路覓諸兄
</h2>
創 37:15 在田野迷失道途、或遇之曰、爾何求、曰、
創 37:16 求我諸兄、彼牧羊何處、請告我、
創 37:17 其人曰、彼已離此、我聞其言、欲往<u>多坍</u>、<u>約瑟</u>追兄、果遇之於<u>多坍</u>、
<h2> 諸兄謀欲害之
</h2>
創 37:18 <u>約瑟</u>尚未相近、諸兄遙見之、共謀殺之、
創 37:19 相語曰、作夢者來矣、
創 37:20 盍殺之、投於井、言其為惡獸所食、後觀其夢、果有何驗、
<h2> <u>流便</u>救之
</h2>
創 37:21 <u>流便</u>聞之、欲救之脫於其手、曰、我儕莫傷其命、
創 37:22 <u>流便</u>又謂之曰、勿流其血、莫若投之於此野之一井 井或作坑下同勿加手害之、 <u>流便</u>此言、蓋欲救之脫於其手、以歸其父、
<h2> 諸兄褫其衣
</h2>
創 37:23 <u>約瑟</u>至、諸兄遂褫其衣、即所衣之綵衣、
創 37:24 以<u>約瑟</u>投於井、井空無水、
<h2> 諸兄鬻之於<u>以實瑪利</u>人
</h2>
創 37:25 遂坐而食餅、舉目遙見一隊<u>以實瑪利</u>人、自<u>基列</u>來、驅群駝、負香品、乳香、沒藥、欲往<u>伊及</u>、
創 37:26 <u>猶大</u>謂兄弟曰、殺弟而匿其血、何益之有、
創 37:27 彼乃我弟、我之骨肉、勿害其命、莫若鬻於<u>以實瑪利</u>人、兄弟允之、
創 37:28 適有<u>米甸</u>商人經過其處、諸兄乃援<u>約瑟</u>出井、鬻於<u>以實瑪利</u>人、得銀二十舍客勒、 約十兩商人遂挈<u>約瑟</u>至<u>伊及</u>、
創 37:29 <u>流便</u>至井、見<u>約瑟</u>不在井中、即裂己衣、
創 37:30 返見諸弟曰、童子不在、我將焉往、
<h2> 諸兄血其衣見父
</h2>
創 37:31 諸昆弟宰山羊之羔、以<u>約瑟</u>衣濡於血、
<h2> 其父見血衣以為被噬於獸甚悲痛
</h2>
創 37:32 遣人攜衣旨父曰、我儕得此、試觀為爾子之衣否、
創 37:33 父識之曰、是誠吾子之衣也、必為惡獸所食、<u>約瑟</u>之身被噬無疑矣、
創 37:34 <u>雅各</u>遂裂己衣、腰束麻布、為子悲哀多日、
創 37:35 子女群起相勸、父不受慰、曰、我必中心悲哀、迨下示阿勒 示阿勒有譯黃泉有譯陰府有譯墳墓下同就子、父為之痛哭如此、
<h2> <u>約瑟</u>被攜至<u>伊及</u>轉鬻於侍衛長
</h2>
創 37:36 <u>米甸</u>人挈<u>約瑟</u>至<u>伊及</u>、鬻於<u>法老</u>內臣侍衛長<u>波提乏</u>、
創 38:1 <h2><u>猶大</u>適<u>亞杜蘭</u>娶妻</h2> 維時<u>猶大</u>離兄弟、就<u>亞杜蘭</u>人名<u>希拉</u>、
創 38:2 <u>猶大</u>在彼、見<u>迦南</u>人名<u>書亞</u>之女、娶為妻、與之同室、
創 38:3 婦孕生子、<u>猶大</u>名之曰<u>珥</u>、
創 38:4 再孕生子、母名之曰<u>阿南</u>、
創 38:5 復孕生子、母名之曰<u>示拉</u>、生之之時、<u>猶大</u>在<u>基悉</u>、
<h2> <u>珥</u>娶<u>他瑪</u>為妻
</h2>
創 38:6 <u>猶大</u>為長子<u>珥</u>娶妻名<u>他瑪</u>、
創 38:7 <u>猶大</u>長子<u>珥</u>、在主前為惡、故主殺之、
創 38:8 <u>猶大</u>命<u>阿南</u>曰、當與兄妻同室、生子以嗣兄、
<h2> <u>阿南</u>行惡
</h2>
創 38:9 <u>阿南</u>知生子不歸己、與嫂同室時、遺精於地、不欲生子、為兄立嗣、
創 38:10 <u>阿南</u>所行、主視為惡、故亦殺之、
<h2> <u>他瑪</u>候<u>示拉</u>
</h2>
創 38:11 <u>猶大</u>自思恐季子<u>示拉</u>亦死、如二兄然、故謂媳<u>他瑪</u>曰、姑居爾父家守寡、直待吾子<u>示拉</u>長大、<u>他瑪</u>遂往居父家、
創 38:12 日久、<u>猶大</u>妻<u>書亞</u>女死、<u>猶大</u>納慰、與友<u>亞杜蘭</u>人<u>希拉</u>往<u>亭納</u>、蓋在彼有人為之翦羊毛、
創 38:13 或告<u>他瑪</u>曰、爾舅往<u>亭納</u>翦羊毛、
<h2> 設計欺瞞<u>猶大</u>
</h2>
創 38:14 <u>他瑪</u>見<u>示拉</u>雖長、未得嫁之、故去嫠服、以帕蒙面蔽體、坐<u>亭納</u>道旁二泉之處、
創 38:15 <u>他瑪</u>蒙面、<u>猶大</u>見之以為妓女、
創 38:16 不知為其媳、於道旁就之曰、我與爾偕寢可乎、對曰、爾何以贈我、
創 38:17 曰、我於群中以山羊之羔遺爾、曰、爾未遺羔之先、當予我以質、
創 38:18 曰、何以為質予爾、曰、爾印與紳及爾手執之仗、遂予之、與之同寢、婦即懷孕、
創 38:19 起而去、脫帕仍衣嫠服、
創 38:20 <u>猶大</u>託友<u>亞杜蘭</u>人、遺山羊之羔、欲由婦手去其質、而不見之、
創 38:21 問彼地居民曰、道旁二泉處有妓安在、曰、此地無妓、
創 38:22 返見<u>猶大</u>曰、我尋之不得、居民亦曰、彼地無妓、
創 38:23 <u>猶大</u>曰、我曾遺羔、而爾不見其人、莫若任彼得質、免我貽羞、
創 38:24 約過三月、有人告<u>猶大</u>曰、爾媳<u>他瑪</u>行淫、今已懷孕、<u>猶大</u>曰、曳出焚之、
創 38:25 婦被曳出時、遣人謂舅曰、此物所屬之人、使我懷孕、試觀此印與紳及仗屬誰、
創 38:26 <u>猶大</u>識之、曰、我過較婦過為重、因不嫁之與我子<u>示拉</u>也、後、<u>猶大</u>不復與<u>他瑪</u>同處、
<h2> <u>他瑪</u>孿生
</h2>
創 38:27 臨產知為雙胎、
創 38:28 產際、一子先出其手、收生者以紅線繫之、曰此首出也、
創 38:29 入手而他子出、收生者曰、爾何如是爭先、故名之曰<u>法勒斯</u>、 法勒斯譯即爭先之義
創 38:30 後、手繫紅線者出、名之曰<u>謝拉</u>、 謝拉譯即紅光之義
創 39:1 <h2><u>約瑟</u>雖為奴深荷其主優待</h2> <u>約瑟</u>被挈至<u>伊及</u>、為<u>伊及</u>人<u>法老</u>內臣侍衛長<u>波提乏</u>、向絜之之<u>以實瑪利</u>人所購、
創 39:2 <u>約瑟</u>在其主<u>伊及</u>人之家、蒙主祐之、使凡所為者無不亨通、
創 39:3 其主人見主祐之、又見主使之所為無不亨通、
創 39:4 故<u>約瑟</u>蒙恩於主人前、使之事己、立為家宰、凡所有者歸其掌握、
創 39:5 自立<u>約瑟</u>為家宰、治其全業、主為<u>約瑟</u>故、降福於<u>伊及</u>人之家、凡在室在田所有者、皆蒙主賜福、
創 39:6 <u>伊及</u>人悉以所有歸<u>約瑟</u>掌握、於己所食外、一無所知、<u>約瑟</u>為人秀雅俊美、
<h2> 主母誘之弗從
</h2>
創 39:7 嗣後、主母目<u>約瑟</u>、遂動愆心曰、與我同寢、
創 39:8 <u>約瑟</u>不從、謂主母曰、一切家務在我、主人無所知、而以凡所有者歸我掌握、
創 39:9 此家之人莫大於我、爾既為主人之妻、除爾之外皆付於我、我豈敢作此大惡、獲罪於天主乎、
創 39:10 婦日誘<u>約瑟</u>、<u>約瑟</u>不從、不但不與同寢、亦不與共處、
創 39:11 一日、<u>約瑟</u>入室治事、適無一家人在室、
創 39:12 婦執其衣曰、與我同寢、<u>約瑟</u>棄衣於婦手遁而出、
<h2> 遂誣之
</h2>
創 39:13 婦見其遁、棄衣在手、
創 39:14 遂呼家人曰、爾觀家主挈<u>希伯來</u>人來此戲我、適至、欲與我同寢、我厲聲號呼、
創 39:15 即棄衣於我手、遁而出、
創 39:16 婦存其衣、以待主人歸、
創 39:17 既歸、婦以是言告之曰、爾所挈之<u>希伯來</u>奴來此戲我、
創 39:18 我厲聲號呼、彼乃棄衣在此遁而出、
創 39:19 <u>約瑟</u>主人聞其妻之言曰、爾奴待我如此、則怒甚、
<h2> 陷之於獄蒙天主保佑之
</h2>
創 39:20 執<u>約瑟</u>下獄、即犯王章者囚禁之所、於是<u>約瑟</u>在獄、
創 39:21 主祐<u>約瑟</u>特矜恤之、使之獲恩於司獄前、
創 39:22 司獄以獄中諸囚皆付<u>約瑟</u>掌理、獄中諸囚、凡其所為、惟<u>約瑟</u>是問、
創 39:23 司獄以諸獄事歸<u>約瑟</u>掌理、司獄一無所鑒、蓋主祐<u>約瑟</u>、使其所為、無不亨通、
創 40:1 <h2><u>伊及</u>王之膳長酒正犯其主遂禁於獄</h2> 斯事後、<u>伊及</u>王之酒正與膳長、犯其主<u>伊及</u>往、
創 40:2 <u>法老</u>怒酒正膳長二臣、
創 40:3 禁之於侍衛長院內之獄中、即<u>約瑟</u>所囚之處、
創 40:4 侍衛長使<u>約瑟</u>事之、二人囚於獄數日、
<h2> 二臣同夜得夢
</h2>
創 40:5 <u>伊及</u>王之酒正膳長、囚於獄中、同夜各得一夢、夢皆有預兆、
創 40:6 詰朝、<u>約瑟</u>入視之、見其有憂色、
創 40:7 故問<u>法老</u>二臣、即與己同囚在其主人院之獄中者、曰、今日有憂色何故、
<h2> <u>約瑟</u>為之解夢
</h2>
創 40:8 曰、我儕得夢、無人能解、<u>約瑟</u>曰、解夢非由天主乎、請述於我、
創 40:9 酒正以其夢告<u>約瑟</u>曰、我夢葡萄樹於我前、
創 40:10 樹有三枝、萌芽開花、結葡萄纍然而熟、
創 40:11 <u>法老</u>之爵在我手中、我摘葡萄擠汁入<u>法老</u>之爵、以爵奉於<u>法老</u>手、
創 40:12 <u>約瑟</u>曰、其解如此、三枝者、三日也、
創 40:13 三日間、<u>法老</u>必舉爾出獄、復爾舊職、爾將奉爵於<u>法老</u>手、如昔為酒正然、
創 40:14 爾得志時、請垂念我、施恩於我、為我告<u>法老</u>、拯我出此獄、
創 40:15 我昔被掠出<u>希伯來</u>地、在此一無所犯、而人囚我於此獄、 或作人囚我於此獄並非因我實有所犯
創 40:16 膳長見其解夢吉祥、遂謂<u>約瑟</u>曰、我亦得夢、見三白筐叠於首上、
創 40:17 上筐內有膳長所作供<u>法老</u>之饌、有鳥於首上筐中啄之、
創 40:18 <u>約瑟</u>曰、其解如此、三筐者、三日也、
創 40:19 三日間、<u>法老</u>將舉爾首離爾身、懸爾於木、鳥啄爾肉、
<h2> 解語徵驗
</h2>
創 40:20 至三日、<u>法老</u>誕辰、賜宴群臣、在群臣中舉酒正膳長、使之出獄、
創 40:21 復酒正職、使奉爵於<u>法老</u>之手、
創 40:22 惟膳長則懸之、誠如<u>約瑟</u>為二人所解者然、
<h2> 酒正忘<u>約瑟</u>
</h2>
創 40:23 但酒正不念<u>約瑟</u>竟忘之矣、
創 41:1 <h2><u>法老</u>得二夢兆</h2> 越二年、<u>法老</u>夢立於河濱、
創 41:2 見七牝牛自河而上、色美且肥、在蘆葦間囓芻、
創 41:3 又有七牝牛自河而上、色惡且瘠、與彼牛同立於河濱、
創 41:4 惡且瘠之牛、吞其美而肥者、<u>法老</u>乃寤、
創 41:5 再寢復夢、見一莖生七穗、既茂且佳、
創 41:6 後又生七穗、細弱者被東風吹而燥、
創 41:7 其細弱之七穗、吞茂盛豐滿之七穗、<u>法老</u>寤、知為夢、
<h2> <u>法老</u>召群士解夢
</h2>
創 41:8 既旦、中心憂疑、召<u>伊及</u>之博士哲人、以夢告之、無人能為<u>法老</u>解、
<h2> 酒正薦<u>約瑟</u>
</h2>
創 41:9 酒正告<u>法老</u>曰、我今憶昔日獲罪、
創 41:10 <u>法老</u>怒臣、以我與膳長囚於侍衛長院之獄中、
創 41:11 我二人同夜得夢、夢皆有預兆、
創 41:12 在彼、偕我有一<u>希伯來</u>之少者、為侍衛長奴、我儕以夢告之、彼遂以各人所夢、為我解之、
創 41:13 後果應如其所解、復臣職而膳長則懸之、
<h2> <u>約瑟</u>被召
</h2>
創 41:14 <u>法老</u>遣人召<u>約瑟</u>、急使之出獄、薙髮更衣、來見<u>法老</u>、
創 41:15 <u>法老</u>謂<u>約瑟</u>曰、我得一夢、無人能解、我聞人言、爾聞夢即能解之、
創 41:16 <u>約瑟</u>對曰、此非臣所能、惟天主以平康示<u>法老</u>、
<h2> <u>法老</u>述夢於<u>約瑟</u>
</h2>
創 41:17 <u>法老</u>謂<u>約瑟</u>曰、我夢立於河濱、
創 41:18 見七牝牛自河而上、肥且美、在蘆葦間囓芻、
創 41:19 又見七牝牛後上、體弱而色惡且瘠、遍<u>伊及</u>地、我未見有如此之惡劣者、
創 41:20 其弱瘠而惡劣之牛、吞先出之七肥牛、
創 41:21 既吞之、依然惡瘠、若未嘗入腹然、我乃寤、
創 41:22 復夢見一莖生七穗、豐滿並佳、
創 41:23 後又生七穗、枯且細、被東風吹而燥、
創 41:24 其細穗吞七佳穗、我以夢告博士、無人能為我解之、
<h2> <u>約瑟</u>為<u>法老</u>解夢
</h2>
創 41:25 <u>約瑟</u>告<u>法老</u>曰、<u>法老</u>之夢、其兆維一、天主以將行之事、先示<u>法老</u>、
創 41:26 七美牛者七年也、七佳穗者亦七年、其夢維一、
創 41:27 後上之七牛、瘠而惡者、七年也、不實之七穗、被東風吹而燥者、七饑年也、
創 41:28 正如我所告<u>法老</u>云、天主以其將行之事、先示<u>法老</u>、
創 41:29 遍<u>伊及</u>地、將有七豐年、
創 41:30 後將有七饑年、甚至<u>伊及</u>人忘昔之豐年、斯地將因饑而敗、
<h2> <u>約瑟</u>獻謀
</h2>
創 41:31 因後至之饑荒特甚、故前此之豐稔不覺也、
創 41:32 天主定此事、將速成之、故使<u>法老</u>夢而復夢、
創 41:33 今<u>法老</u>可擇一明哲智慧之人、使之治理<u>伊及</u>地、
創 41:34 <u>法老</u>亦可立群督、命之當七豐年、在<u>伊及</u>徵糧五分之一、
創 41:35 以將來豐年之糧收斂、積榖於<u>法老</u>倉廩、儲糧於邑中、
創 41:36 預積此糧、為將來<u>伊及</u>地七饑年之用、免國為饑荒所滅、
創 41:37 <u>法老</u>及諸臣、以此言為善、
創 41:38 <u>法老</u>謂諸臣曰、是人為天主神所感、如此之人、豈易得乎、
<h2> 升為家宰賜名賜爵
</h2>
創 41:39 <u>法老</u>謂<u>約瑟</u>曰、天主祭以此示爾、故我知無人如爾之明哲智慧、
創 41:40 爾可治我家、我民皆當聽爾命、我較爾尊、僅在國位、
創 41:41 <u>法老</u>又謂<u>約瑟</u>曰、我舉爾統轄<u>伊及</u>全國、
創 41:42 <u>法老</u>遂脫己之指環授<u>約瑟</u>手、衣以比疎衣、 比疎類枲極白極細在古為最貴惟顯者服之復以金索垂其項、
創 41:43 乘以副車、前驅者呼曰、跪、於是舉之統轄<u>伊及</u>全國、
<h2> <u>約瑟</u>出巡
</h2>
創 41:44 <u>法老</u>謂<u>約瑟</u>曰、我乃<u>法老</u>、遍<u>伊及</u>國非爾俞允則無敢擅作、 原文作無敢舉手舉足
創 41:45 <u>法老</u>賜<u>約瑟</u>名、曰<u>撒發那忒巴內亞</u>、 撒發那忒巴內亞伊及言譯即濟世者以<u>安</u>之祭司<u>波提非拉</u>女<u>亞西納</u>妻之、<u>約瑟</u>出、遍巡<u>伊及</u>四境、
創 41:46 當<u>約瑟</u>見<u>伊及</u>王<u>法老</u>之時、年已三十、離<u>法老</u>前而出、遍巡<u>伊及</u>地、
創 41:47 七豐年中、地之所產、積累甚多、
<h2> 防饑畫策
</h2>
創 41:48 <u>約瑟</u>斂<u>伊及</u>地七豐年之糧、遂於各邑中儲糧、各邑四圍田所出之糧、儲於邑內、
創 41:49 <u>約瑟</u>積榖甚多、如海沙之不勝量數、
<h2> <u>瑪拿西</u> <u>以法蓮</u>生
</h2>
創 41:50 荒年未至、<u>安</u>之祭司<u>波提非拉</u>女<u>亞西納</u>、從<u>約瑟</u>生二子、
創 41:51 <u>約瑟</u>名長子曰<u>瑪拿西</u>、 瑪拿西譯即使忘之義蓋言天主使我忘昔之諸艱苦、及父之家、
創 41:52 名次子曰<u>以法蓮</u>、 以法蓮譯即昌熾之義蓋言天主於受苦之地、使我昌熾、○
<h2> 饑饉洊臻
</h2>
創 41:53 後<u>伊及</u>地七豐年既過、
創 41:54 七荒年繼至、果如<u>約瑟</u>所言、各地皆饑、惟<u>伊及</u>尚有糧、
創 41:55 後<u>伊及</u>亦饑、民號呼、求糧於<u>法老</u>、<u>法老</u>諭<u>伊及</u>民曰、往見<u>約瑟</u>、凡其所諭爾者必行之、
創 41:56 通國之饑荒已甚、<u>約瑟</u>啟倉廩、糶榖於<u>伊及</u>人、後<u>伊及</u>饑尤甚、
創 41:57 緣各地饑甚、故各地之人、至<u>伊及</u>向<u>約瑟</u>糴榖、
創 42:1 <h2><u>雅各</u>眾子奉父命往<u>伊及</u>糴糧</h2> <u>雅各</u>見<u>伊及</u>有榖、謂眾子曰、爾曹何相對而望、
創 42:2 又曰、我聞<u>伊及</u>有榖、爾可下彼為我糴之、以保生命、免於死亡、
創 42:3 於是<u>約瑟</u>諸兄十人、下<u>伊及</u>糴榖、
創 42:4 惟<u>約瑟</u>弟<u>便雅憫</u>、<u>雅各</u>不遣之偕往、蓋曰恐其遇害也、
創 42:5 <u>迦南</u>亦饑荒、咸至<u>伊及</u>糴榖、<u>以色列</u>眾子亦在其內、
創 42:6 時、秉國鈞者<u>約瑟</u>、糶榖於眾民者亦<u>約瑟</u>、<u>約瑟</u>諸兄至、俯伏以拜、
<h2> <u>約瑟</u>佯以為偵者禁之獄
</h2>
創 42:7 <u>約瑟</u>見諸兄識之而佯為不識、厲聲斥曰、爾何自、對曰、自<u>迦南</u>地來糴糧、
創 42:8 <u>約瑟</u>識諸兄、而諸兄不識之、
創 42:9 <u>約瑟</u>憶前夢謂諸兄曰、爾曹乃偵者、今來此、特窺此地之虛實、
創 42:10 曰、我主、不然、僕等為糴糧而來、
創 42:11 僕皆同父兄弟、為人篤實、並非偵者、
創 42:12 <u>約瑟</u>曰、不然、爾來窺此地之虛實、
創 42:13 曰、僕本兄弟十二人、<u>迦南</u>地一人之子、今日季者偕父、一弟已亡、
創 42:14 <u>約瑟</u>曰、爾為偵者、我言誠是、
創 42:15 爾曹若不使季弟至此、以徵爾言之真偽、吾指<u>法老</u>之命以誓、不許爾出此、
創 42:16 遣爾中一人攜爾弟至、其餘必囚於此、方可徵爾言之真偽、不然、我乃指<u>法老</u>之命以誓、謂爾曹果為偵者、
創 42:17 遂禁之於獄三日
<h2> 釋於獄命之歸偕幼弟來
</h2>
創 42:18 至三日、<u>約瑟</u>謂之曰、我畏天主、有一事爾行之、
創 42:19 可保生命、爾果篤實、則爾兄弟、中一人可禁於獄、其餘載榖以歸、救爾家之饑、
創 42:20 攜爾季弟至此、如此、可徵爾言真否、且免於死亡、遂遵命而行、
<h2> <u>約瑟</u>諸兄思念往昔待<u>約瑟</u>之事以為因其受報心甚愧悔
</h2>
創 42:21 眾兄弟相語曰、昔我儕因弟而獲罪、我見其苦心、雖乞憐而我不聽、故遭此難、
創 42:22 <u>流便</u>謂之曰、我豈不曰、毋害童子而獲罪、今流其血之罪、向我討之、
創 42:23 兄弟不知<u>約瑟</u>識其言、蓋<u>約瑟</u>與之語藉譯者以傳、
<h2> <u>西緬</u>拘留為質
</h2>
創 42:24 <u>約瑟</u>遂退而哭、復出與語、於眾中取<u>西緬</u>繫之於前、
創 42:25 <u>約瑟</u>命人以榖充其囊、反銀於各人囊內、饋以途間之餱糧、遂如是而行、
創 42:26 兄弟負榖於驢、離彼而去、
創 42:27 至旅館、一人啟囊、以料飼驢、見銀於囊、
創 42:28 告眾兄弟曰、人反我銀、猶在囊中、眾心畏懼、戰兢相語曰、天主待我如此何故、
<h2> 諸兄弟攜榖與銀以返見父陳述所遇之事
</h2>
創 42:29 返<u>迦南</u>地、見父<u>雅各</u>、告以所遇之事、
創 42:30 曰、彼國之主、厲色斥我、以我為偵者、
創 42:31 我儕對曰、我乃篤實、誠非偵者、
創 42:32 我儕兄弟十二人、一父所生、一弟已亡、季者今偕父在<u>迦南</u>地、
創 42:33 彼國之主謂我曰、若欲我信爾為篤實、則爾兄弟中必留一人在此、其餘載榖、往救爾家之饑、
創 42:34 攜季弟至此見我、我由是知爾非偵者、乃篤實也、我乃反爾兄弟、容爾貿易於此國、
創 42:35 遂傾其囊、見各人所緘之銀、皆在各人囊內、父子見銀皆懼、
<h2> <u>雅各</u>不欲幼子遠適
</h2>
創 42:36 其父<u>雅各</u>謂之曰、爾曹喪我子矣、<u>約瑟</u>已亡、<u>西緬</u>亦亡、今欲取<u>便雅憫</u>去、此皆害及我身、
創 42:37 <u>流便</u>告父曰、以彼付我手、我必攜之歸爾、若不攜之歸爾、則殺我二子、
創 42:38 曰我幼子必不可與爾同往、蓋其兄已死、惟彼獨留、若在爾所行之途遇害、則爾使我皓首悲慘歸示阿勒、
創 43:1 <h2><u>雅各</u>難於幼子遠行諸子堅請許之</h2> 境內饑甚、
創 43:2 由<u>伊及</u>所運之榖已罄、父謂子曰、復往為我儕糴糧、
創 43:3 <u>猶大</u>對曰、其人嚴切告我曰、如爾季弟不偕爾來、不得覿我面、
創 43:4 若遣弟偕我儕、則我儕可往為爾糴糧、
創 43:5 若不遣則不可往、蓋其人謂我曰、如爾弟不偕來、則不得覿我面、
創 43:6 <u>以色列</u>曰、何為告其人尚有弟、因而害我、
創 43:7 對曰、其人詰我及我本族曰、爾父在否、尚有弟否、我以實告之、豈知其必命我曰、攜弟至耶、
創 43:8 <u>猶大</u>謂父<u>以色列</u>曰、遣童子偕我、我儕即起而往、爾與我儕及我子女、皆可保全、不至死亡、
創 43:9 我願保之、爾惟我是問、若不攜之歸、置於爾前、則我畢生負疚於爾前、
創 43:10 若無濡滯、已往返者再矣、
創 43:11 其父<u>以色列</u>謂之曰、若然、則當如是以行、取此地之佳品、乳香少許、蜜少許、沒藥榧子杏仁載於器、攜之去、饋其人為禮物、
創 43:12 攜銀維倍、又以歸於爾囊之銀、亦攜而反之、恐其或有差誤也、
創 43:13 更攜爾弟、往見其人、
創 43:14 惟願全能之天主、賜爾獲恩於其人前、遣爾兄與<u>便雅憫</u>歸、我若喪子、則亦已矣、
創 43:15 眾兄弟遂取禮物、又倍攜其銀、偕<u>便雅憫</u>起、下<u>伊及</u>、立於<u>約瑟</u>前、
<h2> <u>約瑟</u>接待諸弟兄
</h2>
創 43:16 <u>約瑟</u>見<u>便雅憫</u>同來、謂家宰曰、導此人入室、宰牲備席、是日當午、是人與我共食、
創 43:17 家宰遵命而行、導之入<u>約瑟</u>室、
創 43:18 眾兄弟見被導至<u>約瑟</u>室、遂恐懼、相語曰、緣昔囊中所反之銀、故導我入此、欲尋隙欺我、待我以強暴、執我為奴而奪我驢、
<h2> 諸兄弟還銀餽物
</h2>
創 43:19 乃就<u>約瑟</u>家宰於門側、告之曰、
創 43:20 主歟、昔我來此糴糧、
創 43:21 歸至旅館時、啟囊見各人之銀猶在、衡其分量如舊數、今我攜之反、
創 43:22 此外又攜銀糴糧、置銀於囊中、不知為誰也、
創 43:23 對曰、安爾心、勿懼、爾之天主、及爾父之天主、賜財於爾囊中、爾銀我已受之矣、遂出<u>西緬</u>相見、
創 43:24 其人導之入<u>約瑟</u>室、給水濯足、且飼其驢、
創 43:25 眾兄弟聞將食於此、遂預備禮物、以待<u>約瑟</u>午間歸、
創 43:26 <u>約瑟</u>歸家、眾兄弟以所攜之禮物入內、奉於<u>約瑟</u>、俯伏於地拜之、
創 43:27 <u>約瑟</u>問安曰、爾前所言之老父無恙乎、尚在乎、
創 43:28 曰、爾之僕我父、尚在無恙、遂鞠躬而拜、
創 43:29 <u>約瑟</u>舉目、見同母之弟<u>便雅憫</u>曰、而前所言之季弟、即此人乎、又曰、我子、願天主施恩於爾、
創 43:30 <u>約瑟</u>慕弟、中心如焚、不禁欲哭、急入內室而哭
<h2> 設席款之
</h2>
創 43:31 後滌面而出、強制其情、命設席、
創 43:32 遂設席、為<u>約瑟</u>一席、為十一人一席、為在<u>約瑟</u>家共食之<u>伊及</u>人一席、蓋<u>伊及</u>人素不與<u>希伯來</u>人同席、同席則以為可憎、
創 43:33 <u>約瑟</u>使兄弟在前席坐、按長幼為序、眾兄弟彼此駭異、
創 43:34 <u>約瑟</u>以己前之饌、饋諸兄弟、饋<u>便雅憫</u>者、較他人五倍之、眾遂與<u>約瑟</u>同飲宴樂、
創 44:1 <h2><u>約瑟</u>用策留其弟以試諸兄之心</h2> <u>約瑟</u>命家宰曰、以糧充諸人之囊、依其所能負、亦以各人之銀、反各人之囊中、
創 44:2 又以我爵即銀爵、及少者糴糧之銀、置於少者囊中、家宰遵命而行、
創 44:3 既旦、人與驢俱遣之去、
創 44:4 離邑不遠、<u>約瑟</u>謂家宰曰、往追其人、及之、則曰、何以惡報善乎、
創 44:5 我主所飲、用以占卜者、豈非此爵乎、爾之所為實惡、
創 44:6 既迫及、以斯言告之、
創 44:7 對曰、我主何以出斯言、此事僕等斷不為、
創 44:8 昔見銀於囊中、我自<u>迦南</u>地來、攜反於爾、則我豈竊金銀於爾主人之室乎、
創 44:9 爾僕中從誰搜獲、即治之死、我眾皆為我主之奴、
創 44:10 家宰曰、如爾言、從誰搜獲、當為我奴、餘皆無辜、
創 44:11 於是眾急解囊於地、各啟之、
創 44:12 家宰搜之、自長者起、至少者止、得爵於<u>便雅憫</u>囊中、
創 44:13 眾兄弟裂衣、各以囊置驢上、仍返於邑、○
<h2> <u>猶大</u>為幼弟哀求自代
</h2>
創 44:14 <u>猶大</u>與兄弟至<u>約瑟</u>室、<u>約瑟</u>尚在彼、遂俯伏於地拜之、
創 44:15 <u>約瑟</u>曰、爾所為者何歟、人而如我、必能占卜、爾不知乎、
創 44:16 <u>猶大</u>曰、天主察僕等之罪、我儕於我主前尚有何言、尚有何辯、尚能自明無罪乎、獲爵於其手者、則彼與我儕咸為我主之奴、
創 44:17 <u>約瑟</u>曰、我斷不為此、獲爵於其手者、則為我奴、爾眾可安然以歸父家、○
創 44:18 <u>猶大</u>近<u>約瑟</u>前、謂<u>約瑟</u>曰、我主與<u>法老</u>一體、容僕訴一言於我主前、請毋發怒、
創 44:19 昔我主問僕等曰、有父與兄弟否、
創 44:20 僕等告我主曰、尚有父、年邁生季子、其同母兄亡矣、惟遺此子、父甚愛之、
創 44:21 我主命僕等曰、攜之至、使我目睹、
創 44:22 僕等告我主曰、童子不能離父、若離父、父必死矣、
創 44:23 我主命僕等曰、若季弟不同至、爾曹不得復覿我面、
創 44:24 僕等返見我主之僕我父、遂以我主之言告之、
創 44:25 我父曰、復往為我糴糧、
創 44:26 我儕對曰、我不可往、若季弟偕往則可、若季弟不偕往、不得見其人之面、
創 44:27 我主之僕我父告我曰、爾知我妻 <u>拉結</u>從我惟生二子、
創 44:28 其一離我而去、至今我不見之、我謂其必為野獸所噬、
創 44:29 今爾曹欲攜此子離我、設遇害、是使我皓首悲慘歸示阿勒、
創 44:30 我父與童子相依為命、今我歸見我主之僕我父、而童子不與我偕、
創 44:31 父見無童子則必死、如是、僕等將使吾主之僕我父皓首悲慘歸示阿勒、
創 44:32 蓋僕曾保童子於父前曰、若不攜之歸、則我畢生負罪於父前、
創 44:33 今求我主許僕代童子留為我主之奴、容童子偕兄弟歸、
創 44:34 若童子不與我同歸、何忍往見父、恐睹父之遭禍也、
創 45:1 <h2><u>約瑟</u>與兄弟相認</h2> <u>約瑟</u>在左右侍立前、情不自禁、呼令一切人離己而出、
創 45:2 <u>約瑟</u>使兄弟識己時、當前無他人、放聲號哭、<u>伊及</u>人與<u>法老</u>家悉聞之、
創 45:3 <u>約瑟</u>謂兄弟曰、我乃<u>約瑟</u>、我父尚在乎、兄弟於<u>約瑟</u>前驚懼、不能答焉、
<h2> 安慰諸兄
</h2>
創 45:4 <u>約瑟</u>謂兄弟曰、爾來前、遂皆前、曰、我乃爾弟<u>約瑟</u>、昔爾鬻於<u>伊及</u>者、
創 45:5 勿以昔鬻我至此、自憂自恨、蓋天主遣我先爾而至、以保爾命、
創 45:6 境內饑荒已二年矣、更有五年、無稼無穡、
創 45:7 天主遣我先爾而至、存爾後裔於世、大拯救以保爾命、
創 45:8 如是、遣我至此者非爾曹、乃天主遣我至此、使我為<u>法老</u>之相、兼司<u>法老</u>全家、治理<u>伊及</u>通國、
<h2> 托諸兄請父前來就養
</h2>
創 45:9 爾可速返、見父曰、爾子<u>約瑟</u>如此言、天主立我為<u>伊及</u>通國之宰、請來此莫遲延、
創 45:10 爾及子孫牛羊、暨凡所有者、可居<u>歌珊</u>地、與我伊邇、
創 45:11 我在彼供養爾、蓋尚有五年之饑、免爾與眷屬及凡所有者匱乏、
創 45:12 <u>約瑟</u>又曰、我親與爾言、爾曹與我弟<u>便雅憫</u>皆目睹之、
創 45:13 爾曹以我在<u>伊及</u>所得之顯榮、及凡爾所見者悉告我父、速奉我父來此、
創 45:14 遂抱弟<u>便雅憫</u>頸而哭、<u>便雅憫</u>亦抱其頸而哭、
創 45:15 <u>約瑟</u>與諸兄弟接吻而哭、後、兄弟始與之言、
<h2> <u>法老</u>聞之以為善舉賜物以助其孝
</h2>
創 45:16 <u>約瑟</u>兄弟來之風聲、傳至<u>法老</u>宮中、<u>法老</u>與其臣皆悅、
創 45:17 <u>法老</u>命<u>約瑟</u>曰、可囑爾兄弟云、當如是以行、使畜負榖往<u>迦南</u>地、
創 45:18 迎父與家屬就我、我以<u>伊及</u>地之嘉物 或作伊及至美之地下同賜爾、可享地之膏腴、
創 45:19 我命爾當如是行、由<u>伊及</u>地取車輛、載爾妻子、迎爾父來此、
創 45:20 毋惜爾之家具、蓋遍<u>伊及</u>地之嘉物、必賜爾曹、
創 45:21 <u>以色列</u>諸子、遵言而行、<u>約瑟</u>循<u>法老</u>命、給之以車、並途間所需之食物、
<h2> <u>約瑟</u>厚禮以歸之並勸其睦
</h2>
創 45:22 各贈衣一襲、贈<u>便雅憫</u>銀三百 舍客勒、衣五襲、
創 45:23 其奉父者即牡驢十、負<u>伊及</u>之嘉物、牝驢十、負榖與食物、以備父途間所食、
創 45:24 <u>約瑟</u>遣兄弟歸、囑之曰、途間毋相爭競、
創 45:25 遂離<u>伊及</u>而上、至<u>迦南</u>地、見父<u>雅各</u>、
創 45:26 告之曰、<u>約瑟</u>尚在、為<u>伊及</u>通國之宰、<u>雅各</u>已心灰、不信其言、
<h2> <u>雅各</u>聞<u>約瑟</u>信中心歡暢
</h2>
創 45:27 諸子以<u>約瑟</u>言告父、<u>雅各</u>見<u>約瑟</u>遣車迎己、其心復蘇、
創 45:28 <u>以色列</u>曰、足矣、我子<u>約瑟</u>尚在、我未死、必往見之、
創 46:1 <h2>天主在<u>別是巴</u>勸慰<u>雅各</u></h2> <u>以色列</u>攜凡所有者啟行、至<u>別是巴</u>、獻祭於父<u>以撒</u>之天主、
創 46:2 是夜、天主於異象中呼<u>以色列</u>曰、<u>雅各</u>、<u>雅各</u>、<u>雅各</u>曰、我在此、
創 46:3 曰、我乃天主、即爾父之天主、爾往<u>伊及</u>、勿懼、我必使爾後裔在彼成為大族、
創 46:4 我與爾偕下<u>伊及</u>、亦必使爾歸、<u>約瑟</u>將按手於爾目、 即臨終使爾瞑目之義
<h2> <u>雅各</u>由<u>別是巴</u>攜眷屬起程
</h2>
創 46:5 <u>雅各</u>由<u>別是巴</u>啟行、<u>以色列</u>諸子、以<u>法老</u>所遣之車、載父<u>雅各</u>及其妻子、
創 46:6 <u>雅各</u>與一切子孫、攜牲畜、及在<u>迦南</u>地所獲諸物、咸至<u>伊及</u>、
創 46:7 以一切後裔、諸子諸孫諸女及諸孫女、同攜至<u>伊及</u>、○
<h2> <u>雅各</u>子孫偕往<u>伊及</u>者記其名數
</h2>
創 46:8 <u>以色列</u>即<u>雅各</u>、其子孫偕至<u>伊及</u>者、其名如左、<u>雅各</u>長子<u>流便</u>、
創 46:9 <u>流便</u>之子、<u>哈諾</u>、<u>法路</u>、<u>希斯侖</u>、<u>迦米</u>、
創 46:10 <u>西緬</u>之子、<u>耶母利</u>、<u>雅珉</u>、<u>阿轄</u>、<u>雅斤</u>、<u>瑣轄</u>、及<u>迦南</u>女所生之<u>少羅</u>、
創 46:11 <u>利未</u>之子、<u>革順</u>、<u>哥轄</u>、<u>米拉利</u>、
創 46:12 <u>猶大</u>之子、<u>珥</u>、<u>阿南</u>、<u>示拉</u>、<u>法勒斯</u>、<u>謝拉</u>、惟<u>珥</u>及<u>阿南</u>死於<u>迦南</u>地、<u>法勒斯</u>之子、<u>希斯侖</u>、
創 46:13 <u>哈母勒</u>、<u>以薩迦</u>之子、<u>陀拉</u>、<u>孚亞</u>、<u>約百</u>、<u>伸侖</u>、
創 46:14 <u>西布倫</u>之子、<u>西烈</u>、<u>以倫</u>、<u>雅利</u>、
創 46:15 是乃<u>利亞</u>在<u>巴旦亞蘭</u>、從<u>雅各</u>所生之子 及孫、與女<u>底拿</u>、共三十三人、
創 46:16 <u>迦得</u>之子、<u>西非翁</u>、<u>哈基</u>、<u>書尼</u>、<u>以斯本</u>、<u>以利</u>、<u>亞羅底</u>、<u>亞列利</u>、
創 46:17 <u>亞設</u>之子、<u>音拿</u>、<u>亦施瓦</u>、<u>亦施韋</u>、<u>比利亞</u>、及女<u>西拉</u>、<u>比利雅</u>之子、<u>希別</u>、<u>瑪結</u>、
創 46:18 是乃<u>拉班</u>賜女<u>利亞</u>之婢<u>悉帕</u>、從<u>雅各</u>所生之子 及孫、共十六人、
創 46:19 <u>雅各</u>妻<u>拉結</u>之子<u>約瑟</u>、<u>便雅憫</u>、
創 46:20 <u>約瑟</u>在<u>伊及</u>時、<u>安</u>之祭司<u>波提非拉</u>女<u>亞西納</u>、從<u>約瑟</u>生子<u>瑪拿西</u>、<u>以法蓮</u>、
創 46:21 <u>便雅憫</u>之子、<u>別拉</u>、<u>比結</u>、<u>亞實別</u>、<u>基拉</u>、<u>乃幔</u>、<u>以希</u>、<u>羅實</u>、<u>母平</u>、<u>戶平</u>、<u>亞勒</u>、
創 46:22 是乃<u>拉結</u>從<u>雅各</u>所生之子 及孫、共十四人、
創 46:23 <u>但</u>之子、<u>戶伸</u>、
創 46:24 <u>拿弗他利</u>之子、<u>雅薛</u>、<u>沽尼</u>、<u>耶色</u>、<u>示冷</u>、
創 46:25 是乃<u>拉班</u>賜女<u>拉結</u>之婢<u>辟拉</u>、從<u>雅各</u>所生之子 及孫、共七人、
創 46:26 偕<u>雅各</u>至<u>伊及</u>者、除子婦外、凡由<u>雅各</u>出者、共六十六人、
創 46:27 <u>約瑟</u>在<u>伊及</u>生二子、於是凡<u>雅各</u>眷屬至<u>伊及</u>者、共七十人、○
創 46:28 <u>雅各</u>遣<u>猶大</u>、先往見<u>約瑟</u>、導至<u>歌珊</u>、遂至<u>歌珊</u>、
<h2> <u>約瑟</u>迎父
</h2>
創 46:29 <u>約瑟</u>備車、往<u>歌珊</u>迎父、見之抱頸而哭、久之、
創 46:30 <u>以色列</u>謂<u>約瑟</u>曰、爾既尚存、我得見爾面、雖即死亦可、
創 46:31 <u>約瑟</u>謂兄弟及父之眷屬曰、我往告<u>法老</u>云、昔在<u>迦南</u>地、我之父兄及眷屬、皆來此就我、
創 46:32 其人皆牧羊者、以養牲為業、今攜牛羊及凡所有而至、
<h2> <u>約瑟</u>囑諸兄以何言對<u>法老</u>
</h2>
創 46:33 倘<u>法老</u>召爾、問爾何業、
創 46:34 爾當告曰、僕自幼至今、上溯祖宗、以養牲為業、如是、爾必得居<u>歌珊</u>地、因凡牧羊之人俱為<u>伊及</u>人所憎、
創 47:1 <h2><u>約瑟</u>引父見<u>法老</u></h2> <u>約瑟</u>往見<u>法老</u>、告曰、我之父兄、以牛羊與凡所有自<u>迦南</u>地至、今在<u>歌珊</u>地、
創 47:2 <u>約瑟</u>在兄弟中選五人、引見<u>法老</u>、
創 47:3 <u>法老</u>問<u>約瑟</u>兄弟曰、爾何業、對曰、僕等與祖俱牧羊、
創 47:4 又對<u>法老</u>曰、<u>迦南</u>地饑甚、無芻牧畜、故僕來此旅居、今求許僕居<u>歌珊</u>地、
<h2> <u>法老</u>諭<u>約瑟</u>賜之以地
</h2>
創 47:5 <u>法老</u>謂<u>約瑟</u>曰、爾之父兄既來此、
創 47:6 <u>伊及</u>地在爾前、可以國中膏腴之地、居爾父兄、使之居<u>歌珊</u>地、爾知其中有才能者、使之司我群畜、
創 47:7 <u>約瑟</u>導父<u>雅各</u>入、立於<u>法老</u>前、<u>雅各</u>為<u>法老</u>祝福、
創 47:8 <u>法老</u>問<u>雅各</u>曰、爾年幾何、
創 47:9 <u>雅各</u>曰、我旅世之年、一百有三十、較我祖旅世之年為少、且多歷艱苦、 或作雅各曰我旅世之年日一百三十歲我年無幾且多歷艱苦不及我祖之年為多
創 47:10 <u>雅各</u>再為<u>法老</u>祝福、離<u>法老</u>前而出、
<h2> 予地於父兄以資養贍
</h2>
創 47:11 <u>約瑟</u>遵<u>法老</u>命、以<u>伊及</u>膏腴之地、即<u>蘭塞</u>境內、使父兄居為業、
創 47:12 <u>約瑟</u>供養父兄、與父之一切眷屬、視其各家所需而給以糧、○
<h2> 糶榖以牧<u>伊及</u> <u>迦南</u>之銀
</h2>
創 47:13 饑荒益甚、四方無糧、<u>伊及</u>與<u>迦南</u>地、因饑無不窮乏、
創 47:14 <u>伊及</u>人與<u>迦南</u>人、以銀易榖、<u>約瑟</u>斂<u>伊及</u>與<u>迦南</u>地所有之銀、儲於<u>法老</u>之庫、
創 47:15 <u>伊及</u>與<u>迦南</u>地所有之銀俱盡、<u>伊及</u>民見<u>約瑟</u>曰、銀已盡、請予我糧、否則死於爾前、
<h2> 以糧易畜
</h2>
創 47:16 <u>約瑟</u>曰、銀既盡、則付我畜、我為爾畜以糧給爾、
創 47:17 民牽群畜就<u>約瑟</u>、<u>約瑟</u>以糧易其馬羊牛驢、是年為其群畜給糧養之、
創 47:18 是年既終、明年眾復來、謂<u>約瑟</u>曰、我儕不敢隱乎我主、我銀已盡、群畜俱歸於我主、在我主前一無所有、惟留本身與田、
創 47:19 我主豈忍見我身死田荒、請以糧易我身與田、我願為<u>法老</u>之奴、亦願我田歸於<u>法老</u>、第給我以種、使我得生、免於死亡、田亦不致荒蕪、
創 47:20 <u>約瑟</u>為<u>法老</u>購<u>伊及</u>國所有之田、蓋<u>伊及</u>人被饑窘迫、各鬻其田、於是其田皆歸<u>法老</u>、
創 47:21 <u>約瑟</u>移<u>伊及</u>之民於城邑、自<u>伊及</u>此極、至於彼極、 又作約瑟使伊及民彼此易城而居自伊及此極至於彼極
<h2> 祭司之田未購不歸<u>法老</u>
</h2>
創 47:22 惟祭司之田、<u>約瑟</u>未購、蓋<u>法老</u>按定例、頒糧於祭司、祭司既食<u>法老</u>所頒之糧、故不鬻其田、
<h2> 租地於民五分之一徵其稅
</h2>
創 47:23 <u>約瑟</u>謂民曰、今日我購爾與爾田歸於<u>法老</u>、我給爾種、爾可播田、
創 47:24 穡時、當輸五分之一、納於<u>法老</u>、四分歸爾為種、可以播田、亦為爾與家人幼子所需、
創 47:25 民曰、爾已拯我生命、願恆沾主恩、願為<u>法老</u>之奴、
創 47:26 於是<u>約瑟</u>定例、除祭司田、不歸<u>法老</u>外、遍<u>伊及</u>之田所產、皆當五分輸一、以納<u>法老</u>、至今猶然、○
創 47:27 <u>以色列</u>族居<u>伊及</u>之<u>歌珊</u>地、在彼獲業、生育極繁、
<h2> 記<u>雅各</u>享壽之年
</h2>
創 47:28 <u>雅各</u>居<u>伊及</u>十有七年、享壽一百四十七歲、
<h2> <u>雅各</u>遺命<u>約瑟</u>葬己於祖塋
</h2>
創 47:29 <u>以色列</u>死期將至、召子<u>約瑟</u>曰、若為爾所愛、則當置手於我髀下 而誓、必以愛以誠待我、勿葬我於<u>伊及</u>、
創 47:30 我將 我將或作我欲與列祖同寢、當攜我骸骨出<u>伊及</u>、葬我於先人之墓、曰、必遵父命而行、
創 47:31 曰、必為我立誓、遂誓之、<u>以色列</u>倚於床頭 或作倚仗頭而拜天主、
創 48:1 <h2><u>雅各</u>病<u>約瑟</u>攜二子往視之<u>雅各</u>勉坐於床述天主應許之語以其孫<u>以法蓮</u> <u>瑪拿西</u>為嗣</h2> 厥後、或告<u>約瑟</u>曰、爾父病矣、<u>約瑟</u>攜二子<u>瑪拿西</u> <u>以法蓮</u>至、
創 48:2 或告<u>雅各</u>曰、爾子<u>約瑟</u>來見爾、<u>以色列</u>強坐於床、
創 48:3 <u>雅各</u>謂<u>約瑟</u>曰、昔在<u>迦南</u>地之<u>路斯</u>、全能天主、向我顯現、許福於我、
創 48:4 曰我必使爾生育眾多、為群族之祖、以此地賜爾後裔、以為恆業云、
創 48:5 我未至<u>伊及</u>之先、爾在<u>伊及</u>所生二子<u>以法蓮</u> <u>瑪拿西</u>、可視為我子、與<u>流便</u> <u>西緬</u>無異、
創 48:6 在生之之後、有所生則視為爾子、可歸其兄之名下而共其業、
<h2> 示<u>約瑟</u>葬母之處
</h2>
創 48:7 昔我自<u>巴旦亞蘭</u>來時、<u>拉結</u>死於<u>迦南</u>地、在途間、離<u>以法他</u>不遠、我葬之於<u>以法他</u>道旁、<u>以法他</u>即<u>伯利恆</u>、
<h2> 為<u>以法蓮</u> <u>瑪拿西</u>祝福
</h2>
創 48:8 <u>以色列</u>見<u>約瑟</u>二子曰、此為誰、
創 48:9 <u>約瑟</u>曰、此乃天主於斯地、所賜我之二子、曰、可攜之前、我為之祝福、
創 48:10 <u>以色列</u>年邁、目矇不能見、<u>約瑟</u>攜子於父前、吻而抱之、
創 48:11 <u>以色列</u>謂<u>約瑟</u>曰、我不意得覿爾面、今天主使我睹爾子、
創 48:12 <u>約瑟</u>令二子暫離父之膝前、而自俯伏於地、
創 48:13 <u>約瑟</u>後攜二子、右執<u>以法蓮</u>、向<u>以色列</u>左、左執<u>瑪拿西</u>、向<u>以色列</u>右、如是導之至<u>以色列</u>前、
創 48:14 <u>瑪拿西</u>原為長子、<u>以色列</u>交叉其臂、以右手按季子<u>以法蓮</u>首、以左手按<u>瑪拿西</u>首、
創 48:15 <u>以色列</u>為<u>約瑟</u>祝福曰、惟願我祖父<u>亞伯拉罕</u> <u>以撒</u>所崇事之天主、自我生至今牧我之天主、
創 48:16 救贖我脫於一切患難之使者、賜福於二童子、可歸我名下、與我祖父<u>亞伯拉罕</u> <u>以撒</u>之名下、願其在世昌熾蕃衍、
<h2> 立<u>以法蓮</u>於<u>瑪拿西</u>先
</h2>
創 48:17 <u>約瑟</u>見父以右手按<u>以法蓮</u>首、其意不悅、乃舉父手、欲自<u>以法蓮</u>首、移於<u>瑪拿西</u>首、
創 48:18 <u>約瑟</u>謂父曰、父歟、非然、此乃長子、請按右手於其首、
創 48:19 父不許曰、我子、我知之矣、此子亦將為一族之祖、亦必昌大、惟其弟將較彼更大、必為多族之祖、
創 48:20 是日為之祝福曰、此後<u>以色列</u>人、必指爾為人祝福云、願天主使爾如<u>以法蓮</u> <u>瑪拿西</u>然、於是立<u>以法蓮</u>於<u>瑪拿西</u>之先、
<h2> 預言天主必引其後裔出<u>伊及</u>
</h2>
創 48:21 <u>以色列</u>又語<u>約瑟</u>曰、我將死矣、天主必祐爾、使爾返於爾列祖之地、
<h2> 賜地於<u>約瑟</u>
</h2>
創 48:22 昔我以刀以弓、自<u>亞摩利</u>人手、奪地一區、我以此賜爾、使爾較兄弟多得一分、
創 49:1 <h2><u>雅各</u>召十二子遺囑為之祝福預言將來事</h2> <u>雅各</u>召眾子曰、爾曹集前、我將以後日所遇之事告爾、
創 49:2 <u>雅各</u>眾子、咸集以聽、當聽爾父<u>以色列</u>之言、○
創 49:3 維爾<u>流便</u>、乃吾冢子、膂力方剛、我始生爾、尊榮權能、本當倍之、
創 49:4 飄蕩 或作沸然如水、不可越弟、蓋登父床、污穢我榻、○
創 49:5 <u>西緬</u> <u>利未</u>、兄弟相同、彼之刀劍、殘賊之器、
創 49:6 我心不願與之同謀、我靈不欲與之共會、因其乘怒殺戮人、縱欲殘害牛、
創 49:7 其怒烈可咒、其氣暴可詛、我必分之於<u>雅各</u>族、散之於<u>以色列</u>中、○
創 49:8 維爾<u>猶大</u>、兄弟所贊、爾手必扼敵之頸項、爾父之子、必跪拜爾、
創 49:9 我子<u>猶大</u>、有如猛獅、噬物即去、臥如牡獅、蹲如牝獅、誰敢攖之、
創 49:10 秉權者永不離<u>猶大</u>、立法者必由之而生、迨賜平安者至、萬民必歸之、
創 49:11 必縶驢於葡萄樹、繫小驢於佳葡萄枝、以酒洗衣、以葡萄汁滌服、
創 49:12 目因酒而赤、齒因乳而白、○
創 49:13 <u>西布倫</u>將居海濱、泊舟之所、界延<u>西頓</u>、○
創 49:14 <u>以薩迦</u>如骨健之驢、臥於羊牢間、 或作臥於兩藩之間
創 49:15 見其安靜可嘉、土壤腴美、以肩負荷、入貢為役、○
創 49:16 <u>但</u>將治其民、如<u>以色列</u>支派之一、
創 49:17 <u>但</u>如蛇於道側、蝮於途間、以傷馬足、乘者仰墮、
創 49:18 主歟、我惟希望主之拯救、○
創 49:19 <u>迦得</u>為軍所攻、究必得勝、 或作反襲其踵後○
創 49:20 <u>亞設</u>土壤、五榖豐盛、必產王用之珍羞、○
創 49:21 <u>拿弗他利</u>如已釋之麀、趨報佳音、○
創 49:22 <u>約瑟</u>如茂枝、茂枝栽於泉旁、枝條蔓延、踰於墻垣、
創 49:23 矢人困苦之、攻擊之、恨惡之、
創 49:24 惟賴<u>雅各</u>之全能天主、其弓堅勁、手臂強捷、由此為牧、為<u>以色列</u>所倚之磐、
創 49:25 惟願爾父之天主輔助爾、全能天主、賜福於爾、上自高天所降之福、下自深淵所出之福、賜爾產育乳哺之福、 賜爾產育乳哺之福原文作賜爾乳與胎之福
創 49:26 爾父為爾所祝之福、勝於我祖父為我所祝之福、此福如山嶺之恆久、願降於<u>約瑟</u>之首、歸於兄弟中最尊者之頂、○
創 49:27 <u>便雅憫</u>如狼攫物、朝吞所獲、夕分所奪、○
創 49:28 是皆<u>以色列</u>十二支派、此乃其父為之祝福時所言、各依其福而祝之、
<h2> 以葬己之事囑其諸子
</h2>
創 49:29 又命之曰、我將歸於列祖、當葬我於<u>赫</u>人<u>以弗崙</u>田間之穴、在我祖父之側、
創 49:30 即<u>迦南</u>地<u>幔利</u>前、<u>麥比拉</u>田間之穴、昔<u>亞伯拉罕</u>自<u>赫</u>人<u>以弗崙</u>購此田為業、以為塋地、
創 49:31 <u>亞伯拉罕</u>與其妻<u>撒拉</u>葬於彼、<u>以撒</u>與其妻<u>利百加</u>亦葬於彼、我亦葬<u>利亞</u>於彼、
創 49:32 此田與田間之穴、乃購自<u>赫</u>人、
<h2> <u>雅各</u>卒
</h2>
創 49:33 <u>雅各</u>命眾子畢、斂足於床、氣絕而終、歸於列祖、
創 50:1 <h2>眾人為之哀哭</h2> <u>約瑟</u>俯於父面、哭泣而吻之、
創 50:2 命事己之醫士、以香品薰父<u>以色列</u>之屍、醫士薰之、
創 50:3 薰屍必歷四十日、四旬既滿、<u>伊及</u>人為之哭七旬、
創 50:4 哭期既過、<u>約瑟</u>告於<u>法老</u>內臣曰、我若蒙恩於爾前、請為我告<u>法老</u>曰、
創 50:5 我父曾命我曰、當立誓、我死後、必葬我於<u>迦南</u>地所備之墓、今求容我往彼、葬父而返、
<h2> <u>約瑟</u>蒙<u>法老</u>允准歸葬其親
</h2>
創 50:6 <u>法老</u>曰、依爾向父所誓之言、可往葬之、
創 50:7 <u>約瑟</u>遂往葬父、<u>法老</u>之眾臣、及其家之諸長老、並<u>伊及</u>國之諸長老偕行、
創 50:8 <u>約瑟</u>家屬及其諸兄弟、與父之家屬俱往、獨留孩稚牛羊於<u>歌珊</u>地、
創 50:9 亦有車馬同往、送者甚眾、
創 50:10 至<u>約但</u>河東、<u>亞達</u>禾場、在彼悲哀、號哭極痛、<u>約瑟</u>為父悲哀七日、
創 50:11 <u>迦南</u>居民、見其在<u>亞達</u>禾場悲哀、則曰、此<u>伊及</u>人大哀也、故稱其地曰<u>亞伯麥西</u>、 亞伯麥西譯即伊及哀場之義其地在<u>約但</u>東、
創 50:12 <u>雅各</u>眾子遵父命而行、
<h2> <u>雅各</u>葬
</h2>
創 50:13 舁父骸骨、歸<u>迦南</u>地、葬於<u>幔利</u>前、<u>麥比拉</u>田間之穴、昔<u>亞伯拉罕</u>自<u>赫</u>人<u>以弗崙</u>購之為業、以為塋地、
創 50:14 <u>約瑟</u>葬父後、偕眾兄弟及凡送葬者、咸返<u>伊及</u>、○
<h2> <u>約瑟</u>諸兄向<u>約瑟</u>求赦<u>約瑟</u>善言慰之
</h2>
創 50:15 <u>約瑟</u>諸兄見父已卒、 或作父既卒約瑟諸兄懼彼此相語曰、<u>約瑟</u>或憾我、我昔日惡待之、恐彼報我、
創 50:16 遂遣人見<u>約瑟</u>曰、父未終之先、囑曰、
創 50:17 當如是語<u>約瑟</u>云、昔爾諸兄待爾不善、我命爾赦其過、宥其罪、我儕為爾父之天主之僕、今求赦我罪、諸兄向<u>約瑟</u>言之、<u>約瑟</u>哭、
創 50:18 <u>約瑟</u>諸兄至、俯伏其前曰、我儕願為爾之僕、
創 50:19 <u>約瑟</u>曰、毋懼、我豈代天主乎、
創 50:20 爾曹雖欲害我、天主反使我得善遇、保兆民之命、得如今日、
創 50:21 爾曹毋懼、我必供養爾、及爾子女、於是<u>約瑟</u>以善言慰藉之、
<h2> 記<u>約瑟</u>享壽之年並見元孫
</h2>
創 50:22 <u>約瑟</u>與父之眷屬、同居<u>伊及</u>地、<u>約瑟</u>享壽一百有十歲、
創 50:23 <u>約瑟</u>得見<u>以法蓮</u>之子孫至於三代、<u>瑪拿西</u>子<u>瑪吉</u>所生之子、亦育於<u>約瑟</u>膝前、○
<h2> 預言本族必歸故土囑諸兄攜己骸骨以歸
</h2>
創 50:24 <u>約瑟</u>謂諸兄弟曰、我將死、天主必眷念爾、導爾出斯地、返至所誓賜<u>亞伯拉罕</u> <u>以撒</u> <u>雅各</u>之地、
創 50:25 <u>約瑟</u>謂<u>以色列</u>眾子曰、爾曹當立誓、天主眷念爾時、爾必攜我骸骨出於是邦、
<h2> <u>約瑟</u>卒殮棺
</h2>
創 50:26 <u>約瑟</u>享壽一百有十歲乃卒、人以香品薰其屍、蓋棺於<u>伊及</u>、
出 1:1 <h2><u>約瑟</u>卒後<u>以色列</u>人蕃衍</h2> <u>以色列</u>諸子、各攜眷屬、偕<u>雅各</u>至<u>伊及</u>者、其名如左、
出 1:2 <u>流便</u>、<u>西緬</u>、<u>利未</u>、<u>猶大</u>、
出 1:3 <u>以薩迦</u>、<u>西布倫</u>、<u>便雅憫</u>、<u>但</u>、
出 1:4 <u>拿弗他利</u>、<u>迦得</u>、<u>亞設</u>、
出 1:5 凡由<u>雅各</u>生者、及已在<u>伊及</u>之<u>約瑟</u>、共七十人、
出 1:6 <u>約瑟</u>與眾兄弟、及同世之人、皆死、
出 1:7 <u>以色列</u>子孫生育眾多、昌熾蕃衍、充滿是邦、
<h2> <u>伊及</u>新王虐遇斯民民益蕃衍
</h2>
出 1:8 <u>伊及</u>有新王起、不念<u>約瑟</u>、
出 1:9 告其民曰、此<u>以色列</u>族甚眾、其強過我、
出 1:10 莫若待之以巧計、免其眾多、遇有戰事、附合我敵、攻我離國而去、
出 1:11 於是立督工者以轄之、強以力役磨折之、為<u>法老</u>建<u>比東</u> <u>蘭塞</u>二城、為府庫、
出 1:12 但愈磨折之、彼愈繁盛、致<u>伊及</u>人為<u>以色列</u>人甚憂忿、
出 1:13 嚴督<u>以色列</u>人作苦役、
出 1:14 使之辛勞工作、合土陶瓦、力田劬勞、艱苦其生、凡所使之役、無不以嚴、○
<h2> 收生嫗存留男孩
</h2>
出 1:15 <u>希伯來</u>族有收生者、一名<u>施弗拉</u>、一名<u>普阿</u>、
出 1:16 <u>伊及</u>王命之曰、爾為<u>希伯來</u>婦收生、見其所產、若為男則殺之、女則存焉、
出 1:17 收生者畏天主、不遵<u>伊及</u>王命、竟存男、
出 1:18 <u>伊及</u>王召收生者曰、爾如是以行、存男何為、
出 1:19 收生者告<u>法老</u>曰、<u>希伯來</u>婦甚健、與<u>伊及</u>婦異、收生者未至、子已產矣、
出 1:20 緣此天主施恩於收生者、<u>以色列</u>民生育眾多、極其強大、
出 1:21 因收生者畏天主、故天主使其後裔昌熾、 或作天主即為其成立家族
<h2> <u>法老</u>命溺男孩於河
</h2>
出 1:22 <u>法老</u>命其民曰、 <u>以色列</u>族生男、當投於河、女則全其命、
出 2:1 <h2><u>摩西</u>生</h2> 有<u>利未</u>族人娶<u>利未</u>之女、
出 2:2 懷孕生子、見其俊美、匿之三月、
<h2> 納於箱內置於蘆中<u>法老</u>之女見之收養為子
</h2>
出 2:3 不可復匿、為之取葦為箱、以石漆瀝青塗之、納子於中、置之河濱蘆葦間、
出 2:4 子之姊遙立、欲觀其將有何遇、
出 2:5 時<u>法老</u>女臨河將浴、其眾婢遊於河濱、王女見箱於蘆葦間、
出 2:6 遣婢取之、啟箱見有子在焉、子哭、憐之曰、此乃<u>希伯來</u>人之子、
出 2:7 子之姊謂<u>法老</u>女曰、我往招<u>希伯來</u>乳媼、為爾乳子何如、
出 2:8 <u>法老</u>女曰、可往、童女遂往招子之母、
出 2:9 <u>法老</u>女謂之曰、可抱此子、為我乳之、我予爾值、婦乃抱子乳之、
出 2:10 子稍長、婦攜見<u>法老</u>女、<u>法老</u>女視為己子、名之曰<u>摩西</u>、 摩西譯即援出之義蓋曰、我援之於水、
<h2> 殺一<u>伊及</u>人斥責一<u>希伯來</u>人
</h2>
出 2:11 當時<u>摩西</u>既長、一日出至同族人 同族人原文作兄弟下同處、觀其苦役、見一<u>伊及</u>人、擊其一同族<u>希伯來</u>人、
出 2:12 <u>摩西</u>顧左右、見無人在、遂擊斃<u>伊及</u>人、掩之於沙、
出 2:13 次日又出、見二<u>希伯來</u>人爭鬥、謂無義者曰、擊爾同類何為、
出 2:14 曰、誰立爾為長為刑官以治我、昔爾擊斃<u>伊及</u>人、今欲擊斃我乎、<u>摩西</u>懼、曰、此事誠洩矣、
<h2> 避於<u>米甸</u>
</h2>
出 2:15 <u>法老</u>聞此事、欲殺<u>摩西</u>、<u>摩西</u>避<u>法老</u>逃遁、居於<u>米甸</u>地、坐於井旁、
出 2:16 <u>米甸</u>祭司有七女、悉來汲水盈槽、欲飲父之羊、
出 2:17 眾牧至逐之、<u>摩西</u>起而助女、且飲其羊、
出 2:18 女歸見父<u>流珥</u>、父曰、今日爾歸之速何故、
出 2:19 曰、有<u>伊及</u>人救我脫於眾牧手、又為我汲水飲羊、
出 2:20 父謂女曰、此人安在、爾何遺之、可請來食餅、
<h2> 娶<u>西坡拉</u>為妻
</h2>
出 2:21 <u>摩西</u>願偕其人居、其人以女<u>西坡拉</u>、予<u>摩西</u>為妻、
<h2> 生<u>革順</u>
</h2>
出 2:22 婦生子、<u>摩西</u>名之曰<u>革順</u>、 革順譯即於他邦為旅之義蓋曰、我為旅於異邦也、○
<h2> 天主眷顧<u>以色列</u>人
</h2>
出 2:23 歷年既久、<u>伊及</u>王卒、<u>以色列</u>人因服役甚苦、太息號呼、因服役呼籲、籲聲上達於天主、
出 2:24 天主聞其哀號、追念昔與<u>亞伯拉罕</u> <u>以撒</u> <u>雅各</u>所立之約、
出 2:25 天主眷顧<u>以色列</u>人、特垂念之、
出 3:1 <h2><u>摩西</u>為外舅牧羊</h2> <u>摩西</u>為外舅<u>米甸</u>祭司<u>葉忒羅</u>牧羊、驅羊於曠野外、至天主山、即<u>何烈</u>山、
出 3:2 主之使者從荊棘火燄中、顯現於<u>摩西</u>、<u>摩西</u>見荊棘為火所焚而不燬、
<h2> 天主於棘火中向之顯現
</h2>
出 3:3 <u>摩西</u>曰、我必往前、睹此大異象、荊棘不燬何故、
出 3:4 主見其往前來觀、天主自荊棘中呼之曰、<u>摩西</u>、<u>摩西</u>、對曰、我在此、
出 3:5 曰、勿近此、解屨於爾足、蓋爾立之所乃聖地、
出 3:6 又曰、我乃爾父之天主、<u>亞伯拉罕</u>之天主、<u>以撒</u>之天主、<u>雅各</u>之天主、<u>摩西</u>蔽面、不敢觀天主、
出 3:7 主曰、我民居<u>伊及</u>、我見其苦、因受督役者虐待而號呼、已聞於我、我知其憂、
出 3:8 我降臨以拯之、脫於<u>伊及</u>人手、導出斯土、至膏腴廣大流乳與蜜之地、即<u>迦南</u>族<u>赫</u>族<u>亞摩利</u>族<u>比利洗</u>族<u>希未</u>族<u>耶布斯</u>族所居之地、
<h2> 遣之救<u>以色列</u>人出<u>伊及</u>
</h2>
出 3:9 <u>以色列</u>人哀號已達於我前、其受<u>伊及</u>人之虐待、我亦鑒之、
出 3:10 今爾來、我欲遣爾往見<u>法老</u>、導我民<u>以色列</u>族出<u>伊及</u>、
出 3:11 <u>摩西</u>對天主曰、我何人斯、焉可往見<u>法老</u>、而導<u>以色列</u>族出<u>伊及</u>乎、
出 3:12 曰、我必祐爾、 原文作我必偕爾爾導民出<u>伊及</u>後、必崇事我於此山、此可為我遣爾之徵、
<h2> 示以天主大名
</h2>
出 3:13 <u>摩西</u>對天主曰、我見<u>以色列</u>人謂之曰、爾祖之天主遣我就爾、彼若問我曰、其名為何、我將何以告之、
出 3:14 天主謂<u>摩西</u>曰、我自有永有者、又曰、爾當告<u>以色列</u>人曰、自有者、遣我就爾、
出 3:15 天主又謂<u>摩西</u>曰、當如是告<u>以色列</u>人云、遣我就爾者乃耶和華、即爾列祖之天主、<u>亞伯拉罕</u>之天主、<u>以撒</u>之天主、<u>雅各</u>之天主、此乃我恆久之名、歷世之稱、
<h2> 示以如何諭<u>以色列</u>人
</h2>
出 3:16 爾往集<u>以色列</u>長老謂之曰、耶和華爾列祖之天主、<u>亞伯拉罕</u>之天主、<u>以撒</u>之天主、<u>雅各</u>之天主、顯現於我云、我眷顧爾、爾於<u>伊及</u>所受之虐待、 或作伊及人待爾如何我已鑒之、
出 3:17 故我言必導爾出<u>伊及</u>、脫於其苦、至流乳與蜜之地、即<u>迦南</u>族<u>赫</u>族<u>亞摩利</u>族<u>比利洗</u>族<u>希未</u>族<u>耶布斯</u>族之地、
出 3:18 彼等必聽爾言、爾偕<u>以色列</u>長老、往見<u>伊及</u>王謂之曰、<u>希伯來</u>人之天主耶和華、已降臨於我儕、今求許我儕往曠野、歷程三日、以祭我天主耶和華、
出 3:19 我知非施大能之手、<u>伊及</u>王必不許爾往、 又作我知伊及王必不容爾往我雖施展大能彼亦不容爾往
出 3:20 我必舉手於<u>伊及</u>人中、行各種異跡以擊之、後、彼方許爾往、
出 3:21 我必使斯民獲恩於<u>伊及</u>人前、俾爾出時、不徒手而出、
出 3:22 眾婦須向其鄰、及旅於其家之女、乞金銀飾物與衣服、使爾子女服戴、如是、爾必獲<u>伊及</u>人之貨財、
出 4:1 <h2><u>摩西</u>杖化為蛇</h2> <u>摩西</u>對曰、彼必不信我、不聽我言、必曰、主未顯現於爾、
出 4:2 主諭<u>摩西</u>曰、爾手中何物、曰、杖、
出 4:3 曰、可擲於地、<u>摩西</u>擲地、即變為蛇、<u>摩西</u>避而遁、
出 4:4 主謂<u>摩西</u>曰、伸手執其尾、即伸手執之、於手仍變為杖、
出 4:5 又曰、如是、可使<u>以色列</u>人信其列祖之天主耶和華、即<u>亞伯拉罕</u>之天主、<u>以撒</u>之天主、<u>雅各</u>之天主、實顯現於爾、
<h2> 厥手生癩
</h2>
出 4:6 主又諭之曰、置手於懷、<u>摩西</u>即置手於懷、出之、手竟癩、皓如雪、
出 4:7 又曰、再置手於懷、<u>摩西</u>再置手於懷、出之、手已復原、與遍身無異、
出 4:8 主曰、彼若不信爾、不聽前之異跡、必信後之異跡、
出 4:9 倘不信此二異跡、不聽爾言、爾則自河中取水、傾於陸地、爾自河所取之水、必於陸地變為血、
<h2> 不敢如命前往
</h2>
出 4:10 <u>摩西</u>對主曰、我主歟、僕素非能言者、自主命僕之後亦然、我乃拙於口拙於舌者、
出 4:11 主曰、賜人以口者誰乎、使人或瘖或聾、或明或瞽者誰乎、非我耶和華乎、
出 4:12 今爾往、我將賜爾口才、示爾以所當言、
<h2> 天主擬遣<u>亞倫</u>助之
</h2>
出 4:13 <u>摩西</u>曰、求我主遣所可遣之人、
出 4:14 主怒<u>摩西</u>曰、爾兄<u>利未</u>人<u>亞倫</u>、我知其能言、今彼已出迎爾、見爾心中必喜、
出 4:15 爾與之言、以所當言授之、我以口才賜爾、亦必賜彼、並以所當行者示爾、
出 4:16 <u>亞倫</u>必為爾告民、彼可代爾口、爾於其前可代天主、 或作彼之於爾可代爾口爾之於彼可代天主
出 4:17 爾當手執此杖、以之行異跡、○
<h2> <u>摩西</u>別外舅
</h2>
出 4:18 於是<u>摩西</u>返、往見外舅<u>葉忒羅</u>謂之曰、求容我往見兄弟之在<u>伊及</u>者、未識尚存否、<u>葉忒羅</u>謂<u>摩西</u>曰、爾可安然以去、
出 4:19 主在<u>米甸</u>諭<u>摩西</u>曰、爾可返<u>伊及</u>、欲害爾命者已死、
出 4:20 <u>摩西</u>挈妻與子、使之乘驢、返<u>伊及</u>、手執天主杖、
<h2> 天主示<u>摩西</u>如何諭<u>法老</u>
</h2>
出 4:21 主諭<u>摩西</u>曰、爾至<u>伊及</u>時當慎、我所命爾 原文作我所付於爾手諸異跡、必行於<u>法老</u>前、但我必使之 使之或作聽之下同剛愎其心、不釋<u>以色列</u>民、
出 4:22 當告<u>法老</u>曰、耶和華如是云、<u>以色列</u>乃我長子、
出 4:23 我命爾云、當釋我子去、使其往事我、爾若不釋之往、我必殺爾長子、○
<h2> <u>西坡拉</u>為子行割禮
</h2>
出 4:24 <u>摩西</u>於途間宿所、主遇之、欲殺之、
出 4:25 <u>西坡拉</u>取利石、為子行割禮、以所斷之皮、擲於<u>摩西</u>足前、即曰、爾為我之血郎矣、
出 4:26 遂釋之、<u>西坡拉</u>言爾為血郎、即因割禮之事、○
<h2> <u>亞倫</u>奉命往迎<u>摩西</u>
</h2>
出 4:27 主諭<u>亞倫</u>曰、爾往曠野迎<u>摩西</u>、<u>亞倫</u>遂往、迎之於天主山、與之接吻、
出 4:28 <u>摩西</u>以主遣之之言、及所命之諸異跡、悉告<u>亞倫</u>、
出 4:29 <u>亞倫</u>往、招集<u>以色列</u>長老、
出 4:30 <u>亞倫</u>以主命<u>摩西</u>諸言、悉述之、又於民前行異跡、
<h2> 二人見信於民
</h2>
出 4:31 民信之、既聞主眷顧<u>以色列</u>人而鑒其苦、遂稽首崇拜、
出 5:1 <h2><u>摩西</u> <u>亞倫</u>傳主言於<u>法老</u></h2> 厥後<u>摩西</u> <u>亞倫</u>往見<u>法老</u>、告之曰、<u>以色列</u>之天主耶和華如是云、當釋我民、往曠野於我前守節期、
<h2> <u>法老</u>弗從
</h2>
出 5:2 <u>法老</u>曰、誰為耶和華使我聽其命、而釋<u>以色列</u>民、我不識耶和華亦不釋<u>以色列</u>民、
出 5:3 曰、<u>希伯來</u>人之天主、降臨於我、今求許我往野、歷程三日、以祭我天主耶和華、恐降我以疫癘鋒刃之災、
出 5:4 <u>伊及</u>王謂之曰、爾<u>摩西</u> <u>亞倫</u>、何為阻民操作、爾往仍服爾役、
<h2> 益虐<u>以色列</u>人
</h2>
出 5:5 <u>法老</u>又曰、斯民眾多、爾竟欲使之不服役乎、
出 5:6 當日<u>法老</u>諭督民之役者、及其諸有司曰、
出 5:7 此民作磚、爾勿如昔給之禾稈、使往自斂、
出 5:8 仍令按前數作磚、不可減少、其人怠惰、故號呼曰、容我往祭我之天主、
出 5:9 當加增其工、俾之操作、使不復聽信虛浮之言、
出 5:10 督民之役者、及其諸有司出、諭民曰、<u>法老</u>如是云、我不復給爾禾稈、
出 5:11 爾往隨所見自尋禾稈、而工毋少減、
出 5:12 於是民散往<u>伊及</u>遍地、尋草芥以代禾稈、
出 5:13 督役者促之曰、一日當竣一日之工、與昔有禾稈無異、
出 5:14 <u>法老</u>所設之督役者、撻所立<u>以色列</u>人之有司曰、昨與今日爾所作之磚、胡不滿其數如昔日乎、
<h2> 弗顧<u>以色列</u>人哀告
</h2>
出 5:15 <u>以色列</u>有司至<u>法老</u>前呼曰、何待僕等若此、
出 5:16 不以禾稈給僕、又命僕 如數作磚、今僕見撻、是乃使王之民受罪、
出 5:17 <u>法老</u>曰、爾惰矣、爾惰矣、故云、容我往祭耶和華、
出 5:18 今爾往仍當操作、禾稈不給爾、磚必如數交納、
出 5:19 <u>以色列</u>有司聞言、每日必如數交磚、不許減少、自知禍及乎己、
<h2> <u>以色列</u>人對<u>摩西</u> <u>亞倫</u>出怨言
</h2>
出 5:20 離<u>法老</u>出、適見<u>摩西</u> <u>亞倫</u>、對之而立、
出 5:21 告之曰、爾使我見惡於<u>法老</u>及其群臣之前、以刃授其手殺我、願主鑒察而伸我冤、
<h2> <u>摩西</u>對天主陳難處
</h2>
出 5:22 <u>摩西</u>返於主前、禱曰、我主、何為使斯民受害、何為遣我、
出 5:23 自我來見<u>法老</u>、奉主名以告之時、彼反暴虐斯民更甚、而主未嘗拯之也、
出 6:1 主諭<u>摩西</u>曰、我向<u>法老</u>所將行者、今使爾目睹、我將施大能、<u>法老</u>必釋<u>以色列</u>人、並驅之出其地、○
<h2> 天主自稱為耶和華復許昔所許者
</h2>
出 6:2 主諭<u>摩西</u>謂之曰、我乃耶和華、
出 6:3 昔我顯現於<u>亞伯拉罕</u> <u>以撒</u> <u>雅各</u>、彼但知我名為全能之天主、惟我耶和華之名、彼不得知、
出 6:4 我又與彼立約、以其所旅之地、即<u>迦南</u>地賜之、
出 6:5 今<u>伊及</u>人使<u>以色列</u>人服役、我已聞其哀號、我亦追念我所立之約、
出 6:6 緣此爾當告<u>以色列</u>人曰、 主云我乃耶和華、我必拯爾脫<u>伊及</u>人所加爾之重負、救爾罷其苦役、施展大能、降重災於<u>伊及</u>人、救贖爾曹、
出 6:7 我必以爾為我民、而我將為爾天主、使爾知我耶和華乃爾之天主、救爾脫<u>伊及</u>人所加爾之重負、
出 6:8 我昔誓賜<u>亞伯拉罕</u> <u>以撒</u> <u>雅各</u>之地、我必導爾至彼、賜爾為業、我乃耶和華也、
出 6:9 <u>摩西</u>以此言告<u>以色列</u>人、
出 6:10 但彼因苦役而氣餒、不聽信<u>摩西</u>、
出 6:11 主諭<u>摩西</u>曰、爾往告<u>伊及</u>王<u>法老</u>、當釋<u>以色列</u>人出其國、
出 6:12 <u>摩西</u>於主前言曰、我拙於口、<u>以色列</u>人且不聽我、<u>法老</u>豈聽我乎、
出 6:13 主諭<u>摩西</u> <u>亞倫</u>、命之往見<u>以色列</u>人、與<u>伊及</u>王<u>法老</u>、導<u>以色列</u>人出<u>伊及</u>地、○
<h2> 記<u>流便</u>世系
</h2>
出 6:14 <u>以色列</u>人各宗族之名氏、記列如左、<u>以色列</u>長子<u>流便</u>之子、乃<u>哈諾</u>、<u>法路</u>、<u>希斯崙</u>、<u>迦米</u>、是乃<u>流便</u>諸宗族、
<h2> 記<u>西緬</u>世系
</h2>
出 6:15 <u>西緬</u>之子乃<u>耶母利</u>、<u>雅珉</u>、<u>阿轄</u>、<u>雅斤</u>、<u>瑣轄</u>、與<u>迦南</u>女所生之<u>少羅</u>、是乃<u>西緬</u>諸宗族、
<h2> 記<u>利未</u>世系於中特表<u>摩西</u> <u>亞倫</u>
</h2>
出 6:16 <u>利未</u>諸子之名氏、依其門戶、記列如左、<u>利未</u>之子乃<u>革順</u>、<u>哥轄</u>、<u>米拉利</u>、<u>利未</u>享壽一百三十有七歲、
出 6:17 <u>革順</u>之子乃<u>立尼</u>、<u>示每</u>二族、
出 6:18 <u>哥轄</u>之子乃<u>暗蘭</u>、<u>以斯哈</u>、<u>希百崙</u>、<u>烏薛</u>、<u>哥轄</u>享壽百三十三歲、
出 6:19 <u>米拉利</u>之子乃<u>抹利</u>、<u>母示</u>、是乃<u>利未</u>支派諸宗族、按其世系、
出 6:20 <u>暗蘭</u>娶<u>利未</u>之女<u>約基別</u>為妻、生<u>亞倫</u>、<u>摩西</u>、<u>暗蘭</u>享壽百三十七歲、
出 6:21 <u>以斯哈</u>之子乃<u>哥拉</u>、<u>尼弗</u>、<u>細基利</u>、
出 6:22 <u>烏薛</u>之子乃<u>米沙利</u>、<u>以利撒反</u>、<u>西提利</u>、
出 6:23 <u>亞倫</u>娶<u>亞米拿達</u>女、<u>拿順</u>妹<u>以利沙巴</u>為妻、生<u>拿答</u>、<u>亞比戶</u>、<u>以利亞撒</u>、<u>以他瑪</u>、
出 6:24 <u>可拉</u>之子乃<u>亞惜</u>、<u>以利加拿</u>、<u>亞比亞撒</u>、是乃<u>可拉</u>諸宗族、
出 6:25 <u>亞倫</u>之子<u>以利亞撒</u>、娶<u>普鐵</u>女為妻、生<u>非尼哈</u>、以上所記、皆<u>利未</u>支派諸宗族、按其世系、
出 6:26 此<u>亞倫</u> <u>摩西</u>、即主所命導<u>以色列</u>人、依其隊伍、出<u>伊及</u>國者、
出 6:27 告<u>伊及</u>王<u>法老</u>、欲導<u>以色列</u>人出<u>伊及</u>者、即此<u>摩西</u> <u>亞倫</u>、
出 6:28 當主在<u>伊及</u>國、諭<u>摩西</u>之日、
出 6:29 主諭<u>摩西</u>曰、我乃耶和華、凡我所諭爾、皆當告<u>伊及</u>王<u>法老</u>、
出 6:30 <u>摩西</u>在主前曰、我拙於口、<u>法老</u>豈聽我哉、
出 7:1 <h2>天主勉勵<u>摩西</u>往見<u>法老</u></h2> 主諭<u>摩西</u>曰、視哉、我使爾於<u>法老</u>前代天主、爾兄<u>亞倫</u>可代爾傳言、 原文作可為爾之先知
出 7:2 凡我所命爾者、爾當言之、使爾兄<u>亞倫</u>告於<u>法老</u>、釋<u>以色列</u>人出其國、
出 7:3 我使 使或作聽下同<u>法老</u>剛愎其心、致我在<u>伊及</u>多行異跡奇事、
出 7:4 <u>法老</u>必不聽爾、我則施大能降大災於<u>伊及</u>人、導我軍旅、即我民<u>以色列</u>人出<u>伊及</u>國、
出 7:5 我舉手罰<u>伊及</u>人、導<u>以色列</u>人出於其中、則<u>伊及</u>人必知我乃耶和華、
出 7:6 <u>摩西</u> <u>亞倫</u>循主所命而行、
<h2> 記<u>摩西</u> <u>亞倫</u>齒數
</h2>
出 7:7 告<u>法老</u>時、<u>摩西</u>年八十、<u>亞倫</u>年八十有三、○
<h2> 杖化為蛇
</h2>
出 7:8 主諭<u>摩西</u> <u>亞倫</u>曰、
出 7:9 若<u>法老</u>謂爾云、當行奇事、爾則命<u>亞倫</u>執杖擲於<u>法老</u>前、其杖必變為蛇、
出 7:10 <u>摩西</u> <u>亞倫</u>往見<u>法老</u>、遵主所命而行、<u>亞倫</u>擲杖於<u>法老</u>及其群臣前、杖即變為蛇、
<h2> 術士亦行是事
</h2>
出 7:11 <u>法老</u>召博士術士至、<u>伊及</u>之術士、以其法術亦如是行、
出 7:12 各擲其杖、皆變為蛇、<u>亞倫</u>之杖、竟吞其杖、
<h2> <u>法老</u>仍剛愎厥心
</h2>
出 7:13 <u>法老</u>心剛愎、不肯聽之、果如主所言、
出 7:14 主諭<u>摩西</u>曰、<u>法老</u>心剛愎、不肯釋<u>以色列</u>民
<h2> 天主復警<u>法老</u>
</h2>
出 7:15 明晨、<u>法老</u>必至河濱、爾往見之、在河濱對之而立、手執前變蛇之杖、
出 7:16 告之曰、<u>希伯來</u>人之天主耶和華、遣我見爾云、釋我民、可往曠野奉事我、至今爾猶不聽、
出 7:17 主如是云、爾必知我耶和華乃主、今我以手執之杖擊河水、水必變為血、 或作今我以手執之杖擊河水水即變為血主云由此爾必知我耶和華乃主
出 7:18 河中之魚必斃、其河臭、<u>伊及</u>人必厭飲此水、
<h2> 河水變為血
</h2>
出 7:19 主諭<u>摩西</u>曰、爾命<u>亞倫</u>云、爾執爾杖、舉手指<u>伊及</u>諸水、即江河池沼與一切注水處、水悉變為血、<u>伊及</u>遍地、以至木石器皿中皆有血、
出 7:20 <u>摩西</u> <u>亞倫</u>即遵主所命而行、在<u>法老</u>與<u>法老</u>之群臣前、舉杖擊河水、河中水悉變為血、
出 7:21 河中之魚皆斃、河盡臭、<u>伊及</u>人不能飲河之水、<u>伊及</u>遍地皆有血、
出 7:22 <u>伊及</u>之術士、以其法術亦行是事、<u>法老</u>之心仍剛愎、不聽<u>摩西</u> <u>亞倫</u>、如主之所言、
出 7:23 <u>法老</u>旋宮、不以此為意、
出 7:24 <u>伊及</u>人因不能飲河水、故沿河濱掘地求水、
出 7:25 主擊河河後、歷七日、
出 8:1 <h2>降蛙災於<u>伊及</u></h2> 王命<u>摩西</u>曰、爾往見<u>法老</u>告之曰、主如是云、當釋我民、使其可往奉事我、
出 8:2 爾若不釋之、我必使蛙擾害爾之四境、
出 8:3 蛙必滋生於河、升於爾宮殿、入爾寢室、登爾床榻、亦入爾臣民家、爐竈與摶麵之器皆有蛙、
出 8:4 且其蛙必上爾身、及爾臣民之身、
出 8:5 主諭<u>摩西</u>曰、爾命<u>亞倫</u>云、當執杖、舉手指江河池沼、使蛙出遍於<u>伊及</u>地、
出 8:6 <u>亞倫</u>遂舉手指<u>伊及</u>諸水、蛙即出遍於<u>伊及</u>地、
出 8:7 術士用其法術、亦行此事、使蛙出於<u>伊及</u>地、
<h2> <u>法老</u>乞<u>摩西</u>籲主免災自言願從前命
</h2>
出 8:8 <u>法老</u>召<u>摩西</u> <u>亞倫</u>曰、請爾求主除蛙、離我與我民、我乃釋<u>以色列</u>民、容其祭耶和華、
出 8:9 <u>摩西</u>謂<u>法老</u>曰、爾與我約以何時為爾與爾臣民、求主除蛙離爾與王宮、使蛙祗留於河中、
出 8:10 <u>法老</u>曰、明日、<u>摩西</u>曰、可如爾言、使爾知我之天主耶和華、無可比擬、 或作無有如我天主耶和華者
出 8:11 蛙必離爾、與爾宮殿、及爾臣民、祗留於河中、
<h2> <u>摩西</u>籲主災遂除
</h2>
出 8:12 <u>摩西</u> <u>亞倫</u>離<u>法老</u>而退、<u>摩西</u>因主降蛙災於<u>法老</u>、遂禱主 以除之、
出 8:13 主允<u>摩西</u>所求、凡在室在院 在院或作在村在田所有之蛙皆斃、
出 8:14 人集之成堆、地皆臭、
出 8:15 <u>法老</u>見災消解、剛愎其心、仍不聽<u>摩西</u> <u>亞倫</u>、如主所言、○
<h2> 塵化為虱
</h2>
出 8:16 主諭<u>摩西</u>曰、爾命<u>亞倫</u>云、爾舉杖擊地之塵、使化為虱、 虱或作蚋下同遍於<u>伊及</u>通國、
出 8:17 乃遵命而行、<u>亞倫</u>執杖舉手擊地之塵、使變為虱、著人與畜、<u>伊及</u>通國之塵、皆化為虱、
<h2> 術士傚而未能
</h2>
出 8:18 術士欲用其術、亦如是行、欲生虱而不能、於是有虱著人與畜、
出 8:19 術士對<u>法老</u>曰、此必天主所為、 原文作此乃天主之指也<u>法老</u>心剛愎、不聽<u>摩西</u> <u>亞倫</u>、如主所言、○
<h2> 降蠅蚋災
</h2>
出 8:20 主諭<u>摩西</u>曰、明晨、<u>法老</u>出至水濱、爾夙興立於<u>法老</u>前、告之曰、耶和華如是云、爾當釋我民、以奉事我、
出 8:21 若不釋我民、我必降爾與爾臣民蠅蚋之災、使蠅蚋集於爾宮殿、盈<u>伊及</u>人之室、及其所居之地、
出 8:22 是日、我必區別我民所居之<u>歌珊</u>地、在彼必無蠅蚋、使爾知我耶和華為主於世間、
出 8:23 我將區別爾民與我民、明日必有此異事、
出 8:24 主遂行此事、有蠅蚋甚多、飛集<u>法老</u>之宮殿、與其群臣之第宅、並<u>伊及</u>遍地、俱受蠅蚋之災、
<h2> <u>法老</u>有容<u>以色列</u>人事天主之意
</h2>
出 8:25 <u>法老</u>召<u>摩西</u> <u>亞倫</u>曰、爾可往祭爾之天主於斯地、
出 8:26 <u>摩西</u>曰、不可如是以行、緣我儕必宰<u>伊及</u>人所拜之牲祭我天主耶和華、我若於<u>伊及</u>人目前、宰其所拜之牲、豈不以石擊我乎、
出 8:27 我儕必往曠野、歷程三日、以祭我天主耶和華、遵其將諭我者、
出 8:28 <u>法老</u>曰、我欲釋爾、俾爾往曠野祭爾之天主耶和華、第勿遠行、願爾為我祈禱、
出 8:29 <u>摩西</u>曰、我離爾而出、求耶和華使蠅蚋明日離<u>法老</u>及群臣與民、第<u>法老</u>毋再欺、不釋<u>以色列</u>民往祭耶和華、
出 8:30 <u>摩西</u>退、離<u>法老</u>、祈禱主、
出 8:31 主允<u>摩西</u>所求、驅蠅蚋離<u>法老</u>、及其群臣與民、一無所遺、
<h2> 仍剛愎厥心
</h2>
出 8:32 是時、<u>法老</u>依然剛愎其心、仍不釋<u>以色列</u>民、
出 9:1 <h2>降瘟於畜</h2> 主諭<u>摩西</u>曰、爾往見<u>法老</u>告之曰、<u>希伯來</u>人之天主耶和華如是云、爾當釋我民、以奉事我、
出 9:2 若不釋而仍強拘之、
出 9:3 耶和華必降災於爾在田之群畜、使馬驢駝牛羊、遍染疫癘、
出 9:4 主必區別<u>以色列</u>人之畜與<u>伊及</u>人之畜、使凡屬<u>以色列</u>人者、一無所斃、
出 9:5 主定期曰、明日必在斯地行是事、
出 9:6 次日、主果行是事、<u>伊及</u>之群畜盡斃、惟<u>以色列</u>人之牲畜、無一斃者、
出 9:7 <u>法老</u>遣人察<u>以色列</u>人之群畜、知一無所斃、仍剛愎其心、不釋<u>以色列</u>民、○
<h2> 降瘡痍災
</h2>
出 9:8 主命<u>摩西</u> <u>亞倫</u>曰、爾曹取爐灰盈掬、使<u>摩西</u>於<u>法老</u>前、向天而揚、
出 9:9 灰變為塵、遍於<u>伊及</u>地、落於<u>伊及</u>四境人與畜之身、使皆生瘡、
出 9:10 二人遂取爐灰、立於<u>法老</u>前、<u>摩西</u>向天揚之、使人與畜皆生瘡、
出 9:11 術士因瘡不能立於<u>摩西</u>前、術士亦生瘡、與他<u>伊及</u>人無異、
出 9:12 主使<u>法老</u>心剛愎、不聽<u>摩西</u> <u>亞倫</u>、如主諭<u>摩西</u>之言、○
<h2> 以將降雹災警之
</h2>
出 9:13 主諭<u>摩西</u>曰、夙興、立<u>法老</u>前告之曰、<u>希伯來</u>人之天主耶和華如是云、爾當釋我民、以奉事我、
出 9:14 不然、我必降諸災於爾、 原文作我必降諸災於爾心以及爾臣民、使爾知我於普天之下無如我者、 或作我於普天之下無可比擬者
出 9:15 我若舉手以疫癘懲爾及爾民、則爾早滅於世、
出 9:16 然我使爾立、欲顯我之大能以示爾、使我名傳於天下、 或作但因我欲顯我之大能以示爾使我名傳於天下故至今我使爾立
出 9:17 爾仍強拘我民、不釋之去、
出 9:18 明日此時、必大雨雹、自<u>伊及</u>開國以來、未有如此之甚、
出 9:19 今當遣人使爾群畜、及田間所有皆避匿、蓋凡在田不歸者、無論人畜、被雹擊必死、
出 9:20 <u>法老</u>之臣僕中畏懼主言者、使僕與畜趨歸於舍、
出 9:21 惟不以主言為意者、則遺僕與畜在田、○
<h2> 降雹災
</h2>
出 9:22 主諭<u>摩西</u>曰、爾舉手向天、使雹降於<u>伊及</u>遍地、擊人與畜、並<u>伊及</u>地田間植物、
出 9:23 <u>摩西</u>遂舉杖向天、主使雷震雹降、並有火閃於地、主降雹於<u>伊及</u>地、
出 9:24 其時雹降、並有火閃雜於雹中、其勢甚厲、自<u>伊及</u>開國以來、未有如此者、
出 9:25 <u>伊及</u>通國、凡在田之人與畜、雹悉擊之、又擊田間菜蔬、且折田之諸樹、
出 9:26 惟<u>以色列</u>人所居之<u>歌珊</u>地無雹、
<h2> <u>法老</u>認罪乞<u>摩西</u>籲主免災
</h2>
出 9:27 <u>法老</u>遣人召<u>摩西</u> <u>亞倫</u>謂之曰、今我獲罪、耶和華公義、我與我民則惡甚、
出 9:28 雷雹極大、求爾祈禱耶和華止之、我必釋爾去、不再留爾、
出 9:29 <u>摩西</u>對曰、我一出邑、向耶和華舉手祈禱、雷必止、雹不復降、致爾知普天下乃屬耶和華、
出 9:30 然我知爾與群臣、尚不敬畏天主耶和華、
出 9:31 當時麰麥秀穗、麻已吐花、故麻與麰麥俱被擊損、
出 9:32 惟小麥、粗麥、因苗方發、未被擊損、
出 9:33 <u>摩西</u>離<u>法老</u>出城、向主舉手祈禱、雷雹即止、雨不再降於地、
<h2> 仍剛愎厥心
</h2>
出 9:34 <u>法老</u>見雨雹與雷俱止、仍干罪戾、與其群臣剛愎其心、
出 9:35 <u>法老</u>心剛愎、不釋<u>以色列</u>人、如主諭<u>摩西</u>所言、
出 10:1 <h2>天主以將降蝗災警<u>法老</u></h2> 主諭<u>摩西</u>曰、爾往見<u>法老</u>、我使<u>法老</u>與其群臣、剛愎其心、以顯我異跡於其間、
出 10:2 使爾以我於<u>伊及</u>人間所行之事、所顯之異跡、傳於爾子爾孫、使爾知我乃主、
出 10:3 <u>摩西</u> <u>亞倫</u>往見<u>法老</u>曰、<u>希伯來</u>人之天主耶和華如是云、爾於我前、不欲自卑、將至何時、當釋我民、以奉事我、
出 10:4 倘不釋我民、明日、必使蝗至爾境內、
出 10:5 掩蔽於地、甚至不能見地、以未壞於雹者、及田間為爾所生諸樹、食之殆盡、
出 10:6 蝗必盈爾宮殿、與爾臣僕之第宅、及<u>伊及</u>眾民之室、自爾祖父、上至爾始祖、以至於今、未見有如此者、<u>摩西</u>退、離<u>法老</u>而出、
<h2> <u>法老</u>因諫欲釋<u>以色列</u>人
</h2>
出 10:7 諸臣奏<u>法老</u>曰、似此累我、伊於胡底、可釋其人去、奉事其天主耶和華、<u>伊及</u>將亡、王尚不知乎、
出 10:8 乃復召<u>摩西</u> <u>亞倫</u>來見<u>法老</u>、<u>法老</u>謂之曰、爾可往、奉事爾天主耶和華、但往者為誰、
出 10:9 <u>摩西</u>曰、我老少子女、以及牛羊、皆挈之同往、蓋我儕在主前、有當守之節期、
出 10:10 <u>法老</u>謂之曰、爾曹有奸計、我若容爾攜幼穉同往、則可謂我願耶和華祐爾、 祐爾原文作偕爾
出 10:11 我不容爾若此、爾之所求、乃奉事耶和華、但容壯者往、遂驅二人離於<u>法老</u>前、○
<h2> 降蝗災
</h2>
出 10:12 主命<u>摩西</u>曰、爾舉手指<u>伊及</u>地、招蝗遍集、入<u>伊及</u>四境、凡地所長之物、未毀於雹者、盡為所食、
出 10:13 <u>摩西</u>以杖指<u>伊及</u>國、主令東風一晝一夜吹於<u>伊及</u>地、明晨東風吹蝗至、
出 10:14 蝗至<u>伊及</u>遍地、落於四境、極為眾多、往時未有如此之蝗、後亦必無如是者、
出 10:15 蝗掩蔽於地、地為之黑、田之所產、與樹之所生、未毀於雹者盡食之、<u>伊及</u>遍地、樹上及田間青綠無遺、
<h2> <u>法老</u>認罪乞<u>摩西</u>籲主免災
</h2>
出 10:16 <u>法老</u>速召<u>摩西</u> <u>亞倫</u>曰、我獲罪於爾天主耶和華、亦獲罪於爾曹、
出 10:17 今求爾宥我此次之罪、祈爾天主耶和華、免此大災、 大災原文作死難
出 10:18 <u>摩西</u>離<u>法老</u>出而祈主、
出 10:19 主令西風大起、驅蝗入於紅海、<u>伊及</u>四境、不遺一蝗、
出 10:20 主使<u>法老</u>剛愎其心、仍不釋<u>以色列</u>民、○
<h2> 降遍地晦暗之災
</h2>
出 10:21 主諭<u>摩西</u>曰、爾舉手向天、使<u>伊及</u>地晦暗、晦暗至極、彷彿可捫、
出 10:22 <u>摩西</u>舉手向天、遍<u>伊及</u>地晦暗三日、
出 10:23 三日間、人與人不能相見、坐者不能起離其所、惟<u>以色列</u>人所居之地悉有光、
<h2> <u>法老</u>意欲釋人留畜
</h2>
出 10:24 <u>法老</u>召<u>摩西</u>曰、爾曹可往、奉事耶和華、爾子女亦可同往、惟留爾牛羊、
出 10:25 <u>摩西</u>曰、爾必給我犧牲、及火焚祭之牲、使我獻於我之天主耶和華、
出 10:26 亦攜我儕牲畜、無遺一蹏、因我將於其中選犧牲、以祭我天主耶和華、未至其地、尚不知以何物奉事耶和華、
<h2> 仍剛愎厥心
</h2>
出 10:27 主使<u>法老</u>心剛愎、仍不釋<u>以色列</u>人、
出 10:28 <u>法老</u>謂<u>摩西</u>曰、爾且退、慎之哉、毋復覿我面、如復覿我面、爾必死、
出 10:29 <u>摩西</u>曰、爾之言然、我不復覿爾面矣、
出 11:1 <h2>諭<u>以色列</u>人各向<u>伊及</u>人乞金銀寶物</h2> 主諭<u>摩西</u>曰、我再降一災於<u>法老</u>與<u>伊及</u>人、然後彼始釋爾離此而去、其釋爾時、必逐爾悉出於此、
出 11:2 爾當諭民、使男女各向其鄰、乞金銀之飾物、
出 11:3 後、主果使民沾恩於<u>伊及</u>人前、時、<u>摩西</u>在<u>伊及</u>地、為<u>法老</u>臣民所重視、○
<h2> 預言長男盡斃以警<u>法老</u>
</h2>
出 11:4 <u>摩西</u>又謂<u>法老</u>曰、主如是云、夜半、我必出巡行<u>伊及</u>
出 11:5 凡<u>伊及</u>地所有長子、自居王位<u>法老</u>之長子、至磨後婢女之長子、以及首生之牲畜、悉必死亡、
出 11:6 遍<u>伊及</u>地、必有大號哭、往時未有如此者、後亦不復有也、
出 11:7 至<u>以色列</u>人、及其牲畜、即犬亦不敢吠、使爾知<u>伊及</u>人與<u>以色列</u>人、為主所區別、
出 11:8 爾一切臣僕必就我、俯伏於我前云、求爾及從爾之庶民皆出、然後我方出、<u>摩西</u>言竟、忿然離<u>法老</u>而退、○
出 11:9 主謂<u>摩西</u>曰、<u>法老</u>必不聽爾、如此、我必於<u>伊及</u>地多行奇事、
出 11:10 <u>摩西</u> <u>亞倫</u>行此諸奇事於<u>法老</u>前、但主使<u>法老</u>剛愎其心、仍不釋<u>以色列</u>人出其地、
出 12:1 <h2>定歲首</h2> 主於<u>伊及</u>地諭<u>摩西</u> <u>亞倫</u>曰、
出 12:2 是月定為爾曹之正月、為一歲之首月、
<h2> 始定逾越節羔之禮
</h2>
出 12:3 爾曹告<u>以色列</u>會眾云、是月初十日、各家長當為各家備一羔、
出 12:4 若其家人少、不能食盡一羔、則與比鄰依其人數、並如其食量、同備一羔、
出 12:5 羔當無殘疾之牡者、生未盈歲、或取自綿羊、或取自山羊、
出 12:6 當留至是月十四日、於薄暮時、<u>以色列</u>會眾皆宰羔、
出 12:7 取血塗於食羔之室、左右門柱及門楣之上、
出 12:8 是夕當食羔之肉、乃以火炙者、與無酵餅苦菜同食之、
出 12:9 半生者、或水烹者、俱不可食、必同首足與臟、以火炙之而食、
<h2> 論食羔宜速
</h2>
出 12:10 毋有所遺、留至明日、若留至明日、則當以火燬之、
出 12:11 食之時、當腰束帶、足納履、手持杖、急速而食、是乃主所命逾越節之羔、
出 12:12 當是夕、我必巡行<u>伊及</u>地、擊<u>伊及</u>地諸長子、與牲畜所首生者、亦毀<u>伊及</u>人所拜之群神、我乃主也、
出 12:13 血塗於爾居之室、為爾作徵、我一見此血、即逾越爾室、我在<u>伊及</u>地行擊時、災不及爾身以滅爾、
出 12:14 爾曹當記憶此日、定為節期、於主前謹守、歷代守之、永為定例、
<h2> 論食無酵餅
</h2>
出 12:15 七日間當食無酵餅、首日必除有酵之物於爾室、自首日至七日、凡食有酵之物、其人必見絕於<u>以色列</u>、
出 12:16 首日當有聖會、第七日亦當有聖會、此二日、除備各人所食外、不得作他工、
出 12:17 爾曹當守無酵節、蓋是日我率爾眾出<u>伊及</u>國、故爾曹當歷代守是日、永為定例、
出 12:18 自正月十四日之夕、至二十一日之夕、當食無酵餅、
出 12:19 七日間、勿存酵於爾家、無論 外邦客旅土著、凡食有酵之物者、必滅絕於<u>以色列</u>之會、
出 12:20 有酵之物皆不可食、無論居於何處、皆當食無酵餅、○
出 12:21 <u>摩西</u>召<u>以色列</u>諸長老謂之曰、爾曹各家當取一羔、宰之為逾越節之羔、
出 12:22 取牛膝草一束、蘸盂中之血、塗於門楣、及左右門柱、勿出戶直至明晨、
出 12:23 主巡行擊<u>伊及</u>人之時、見血於門楣、及左右門柱、必逾越其門、不容勦滅者入爾室以擊爾、
出 12:24 爾曹與子孫當守此、永為定例、
出 12:25 爾曹既至主依所應許將賜爾之地、則必守此禮、
出 12:26 如爾子孫問曰、爾行此禮何故、
出 12:27 爾則曰、是乃逾越節祭主之禮、因主擊<u>伊及</u>人時、逾越<u>以色列</u>人之室、救我各家、於是民俱俯首而拜、
出 12:28 <u>以色列</u>人遂往、遵主所命<u>摩西</u> <u>亞倫</u>而行、○
<h2> <u>伊及</u>長男盡斃
</h2>
出 12:29 至夜半、主擊凡<u>伊及</u>國所有長子、自居王位<u>法老</u>之長子、至獄中俘囚之長子、以及首生之牲畜、
出 12:30 <u>法老</u>與其群臣並<u>伊及</u>眾民、皆夜起、<u>伊及</u>遍地、有大號哭聲、蓋無家不有死亡者、
出 12:31 當夜、<u>法老</u>召<u>摩西</u> <u>亞倫</u>曰、爾與<u>以色列</u>人皆起離我民、如爾所言、往奉事耶和華、
出 12:32 亦可驅牛羊而往、如爾所言、並求爾為我祝福、
<h2> <u>以色列</u>人被促出<u>伊及</u>
</h2>
出 12:33 <u>伊及</u>人催促<u>以色列</u>人速出其境、蓋言我儕皆必死、
出 12:34 <u>以色列</u>民取未發酵之濕麵、與摶麵之盤、裹以衣、荷於肩而行、
出 12:35 <u>以色列</u>人又遵<u>摩西</u>言、向<u>伊及</u>人乞金銀之器與衣服、
出 12:36 主使民沾恩於<u>伊及</u>人前、<u>伊及</u>人無不給其所乞、如是<u>以色列</u>人獲<u>伊及</u>人之貨財、○
<h2> 至<u>疎割</u>
</h2>
出 12:37 <u>以色列</u>人自<u>蘭塞</u>啟行、往<u>疎割</u>、除婦孺外、徒步之壯士、約六十萬人、
出 12:38 又有諸閒雜人 或作外族人隨之而上、並攜牛羊甚多、
出 12:39 <u>以色列</u>人因被逐出<u>伊及</u>、不得濡滯、故未暇備餱糧、即以攜出<u>伊及</u>未發酵之濕麵、炊為無酵餅、
出 12:40 <u>以色列</u>人在<u>伊及</u>寄居共四百三十年、
出 12:41 四百三十年既竟、當是日主之軍旅、皆出<u>伊及</u>地、
出 12:42 是夜主率之出<u>伊及</u>地、故在主前特守此夜、凡<u>以色列</u>人歷世歷代、皆在主前守此夜、○
<h2> 申明逾越節羔例
</h2>
出 12:43 主諭<u>摩西</u> <u>亞倫</u>曰、逾越節羔之例如此、凡外邦人俱不可食、
出 12:44 凡以金所購之奴、先當為之行割禮、然後可食、
出 12:45 外邦客旅與傭人、亦不可食、
出 12:46 食羔當在一室、毋攜肉於外、毋折羔之一骨、
出 12:47 <u>以色列</u>會眾、皆當守此禮、
出 12:48 如有外邦人寄居爾間、欲於主前行逾越節羔之禮、必當使其諸男受割禮、然後可來行之、即與土著無異、凡未受割禮者、皆不可食、
出 12:49 土著之人、及寄居爾間之外邦人、皆是一例、
出 12:50 <u>以色列</u>人遂遵主諭<u>摩西</u> <u>亞倫</u>者而行、
出 12:51 是日、主將<u>以色列</u>眾民、依其隊伍、導之出<u>伊及</u>地、
出 13:1 <h2>諭以初胎者歸主</h2> 主諭<u>摩西</u>曰、
出 13:2 <u>以色列</u>人中、凡初胎生者、無論人畜、悉當區別歸我、
<h2> 命永守逾越節以念出<u>伊及</u>事
</h2>
出 13:3 <u>摩西</u>告民曰、是日爾出為奴之<u>伊及</u>地、即主施大能導爾出、當記憶是日、不可食有酵之物、
出 13:4 此乃爾出之日、在亞筆月內、
出 13:5 昔主誓爾列祖以流乳與蜜之地賜爾、即<u>迦南</u>族<u>赫</u>族<u>亞摩利</u>族<u>希未</u>族<u>耶布斯</u>族之地、主導爾入斯地時、當於是月守此禮、
出 13:6 七日間當食無酵餅、第七日、當於主前守節期、
出 13:7 七日當食無酵餅、在爾四境內、不可有酵與發酵之物、
出 13:8 當日宜告爾子云、我行此禮、以誌我出<u>伊及</u>時主向我所行之事、
出 13:9 當以此置於臂為號、戴於額為記、使主之律法常在爾口、蓋主施大能導爾出<u>伊及</u>、
出 13:10 每歲屆期、必守此禮為定例、
出 13:11 主按其與爾及爾列祖之誓、導爾入<u>迦南</u>地、而以其地賜爾時、
<h2> 凡首生之畜亦歸主
</h2>
出 13:12 則必以一切初胎之男子、及爾畜中首生之牡畜、皆別之出、奉於主、
出 13:13 凡首生之驢、必代贖以羔、若不代贖、則必折其頸、凡爾子中初胎生者、皆當贖之、
出 13:14 他日、爾子若相問曰、行此何為、爾則告之曰、因主以大能導我出為奴之<u>伊及</u>、
出 13:15 <u>法老</u>剛愎、不釋我儕、主以<u>伊及</u>國凡一切首生者、自首生之人、至首生之畜、皆殺之、故我以首生之牡畜祭主、惟初胎之男子則贖之、
出 13:16 爾當以此置於臂為號、戴於額為飾、蓋主施大能導我儕出<u>伊及</u>、○
出 13:17 <u>法老</u>釋<u>以色列</u>民出時、由<u>非利士</u>地行、其途雖近、而天主不導之由彼行、因天主言、惟恐斯民見戰而悔、仍欲返<u>伊及</u>、
出 13:18 故天主導之繞道、由曠野向紅海而行、<u>以色列</u>人出<u>伊及</u>地、皆持兵刃器械而出、 或作皆列隊而出
<h2> <u>以色列</u>人出<u>伊及</u>攜<u>約瑟</u>骸骨
</h2>
出 13:19 昔<u>約瑟</u>謂<u>以色列</u>子孫云、當發誓、至天主眷顧爾時、必攜我骸骨離此地而偕歸、<u>摩西</u>乃攜<u>約瑟</u>之骸骨以歸、
出 13:20 <u>以色列</u>民自<u>疎割</u>啟行、至傍曠野之<u>以倘</u>列營、
<h2> 主以雲柱火柱導之
</h2>
出 13:21 主先之而行、晝以雲柱、導之行路、夜以火柱、為之光照、俾其晝夜可行、
出 13:22 晝之雲柱、夜之火柱、均不離於民前、
出 14:1 <h2>示<u>以色列</u>人當行之路</h2> 主諭<u>摩西</u>曰、
出 14:2 命<u>以色列</u>人遄返、往<u>密奪</u>與海間之<u>比哈希綠</u>、在彼海濱、與<u>巴力洗分</u>相對列營、
出 14:3 <u>法老</u>必議<u>以色列</u>人云、彼眾失路、困於曠野、
出 14:4 我使<u>法老</u>剛愎其心、追<u>以色列</u>人、我則因<u>法老</u>與其全軍而獲大榮、俾<u>伊及</u>人知我乃主、<u>以色列</u>人遂如此行、
<h2> <u>法老</u>追<u>以色列</u>人<u>以色列</u>人出怨言
</h2>
出 14:5 或告<u>伊及</u>王曰、<u>以色列</u>民逃遁、<u>法老</u>與其群臣、變其心欲害斯民曰、我儕釋<u>以色列</u>人、致其不復役事於我、我何為行此、
出 14:6 <u>法老</u>遂備戰車、率其民偕往、
出 14:7 以精捷之車六百乘、與<u>伊及</u>人所有之車、皆有軍長統率、 或作車皆有戰士
出 14:8 主使<u>伊及</u>王<u>法老</u>剛愎其心、追<u>以色列</u>人、<u>以色列</u>人出<u>伊及</u>、毫無畏懼、昂然而出、
出 14:9 <u>伊及</u>人與<u>法老</u>之車馬軍旅、追<u>以色列</u>人、及之於海濱列營處、近<u>比哈希綠</u>、與<u>巴力洗分</u>相對、
出 14:10 <u>法老</u>相離不遠、<u>以色列</u>人舉目見<u>伊及</u>人來追、懼甚、遂呼籲主、
出 14:11 謂<u>摩西</u>曰、爾導我出死在曠野、得毋因<u>伊及</u>地無墓乎、爾導我出<u>伊及</u>、何為待我若是、
出 14:12 我儕在<u>伊及</u>時、豈不語爾云、毋擾我、容我役事<u>伊及</u>人、與其死於曠野、甯為<u>伊及</u>人服役、
<h2> <u>摩西</u>慰之
</h2>
出 14:13 <u>摩西</u>謂民曰、毋懼、可立而待、以觀主向爾今日所施之救、爾今日見<u>伊及</u>人、後必永不復見之、
出 14:14 主將代爾戰、爾惟安靜、
<h2> 天主指教<u>摩西</u>宜如何行
</h2>
出 14:15 主諭<u>摩西</u>曰、爾何籲我、當告<u>以色列</u>人前往、
出 14:16 爾舉手中之杖、以伸於海、分裂海水、致<u>以色列</u>人行於海中、如行陸地、
出 14:17 我使<u>伊及</u>人剛愎其心、追<u>以色列</u>人、我則因<u>法老</u>與其軍旅車馬而獲大榮、
出 14:18 我既因<u>法老</u>與其車馬獲大榮、<u>伊及</u>人必知我乃主、
<h2> 雲柱移至軍後
</h2>
出 14:19 天主之使者、昔行於<u>以色列</u>軍前、今遷而行其後、雲柱亦由其前而遷於其後、
出 14:20 適當<u>伊及</u>與<u>以色列</u>兩軍之間、在彼則為雲為暗、在此則為光於夜、致彼此終夜不得相近、
出 14:21 於是<u>摩西</u>伸手於海上、主使東風大吹、飄揚終夜、使海水退、海中如陸地而水分析、
<h2> <u>以色列</u>人過紅海
</h2>
出 14:22 <u>以色列</u>人行於海中、如行陸地、水壁立其左右、
出 14:23 <u>伊及</u>人<u>法老</u>一切車馬軍騎、皆追之入海、
出 14:24 天將旦時、主自雲柱火柱中、俯視<u>伊及</u>軍、亂其隊伍、
出 14:25 脫其車輪、使之難行、<u>伊及</u>人曰、耶和華代<u>以色列</u>人攻我儕、不如避之而遁、
<h2> <u>伊及</u>人盡沒於海
</h2>
出 14:26 主諭<u>摩西</u>曰、爾伸手於海上、使海水復合、淹沒<u>伊及</u>人與其車馬軍騎、
出 14:27 <u>摩西</u>即伸手於海上、既旦、海水復翻騰、 或作水合如故<u>伊及</u>人迎水奔馳、主乃投<u>伊及</u>人於海中、
出 14:28 海水回流、淹沒追<u>以色列</u>人入海之<u>法老</u>車馬全軍、靡有孑遺、
出 14:29 <u>以色列</u>人行於海中、如行陸地、水壁立其左右、
出 14:30 當是日、主拯<u>以色列</u>人脫於<u>伊及</u>人手、<u>以色列</u>人目睹<u>伊及</u>人之屍浮於海濱、
出 14:31 <u>以色列</u>人見主向<u>伊及</u>人所施之大能、 或作向伊及人所行之大事遂敬畏主、信服主與主之僕<u>摩西</u>、
出 15:1 <h2><u>摩西</u>作歌頌主</h2> 維時<u>摩西</u>與<u>以色列</u>人作歌頌主、曰、我欲歌頌主、緣主大顯威嚴、以馬與乘者投於海、
出 15:2 我賴主得力、我惟謳歌頌揚、拯我者惟主、為我之天主、我則頌美、為我父之天主、我則尊崇、
出 15:3 爭戰為主所轄、主名稱為耶和華、
出 15:4 <u>法老</u>之車與軍、俱投於海、特簡之將帥、溺於紅海、
出 15:5 波濤淹之、如石沈於深水、
出 15:6 主之右手、施力顯榮、主之右手、擊破仇敵、
出 15:7 主大顯威嚴、攻滅叛逆主者、主大發震怒、焚之如草芥、
出 15:8 主以鼻息聚集波濤、水立如堆、大水凝於海中、
出 15:9 仇敵曾言我將追之、追而及、分得擄物、遂我心願、拔出我刀、以手翦滅、
出 15:10 主使風吹噓、海淹沒之、乃如鉛沈於洪水
出 15:11 主歟、諸神之中、誰可比主、誰能似主至聖極榮、可畏可頌、施行奇跡、
出 15:12 主舉右手、地即吞之、
出 15:13 主贖斯民、以恩引之、施展大能、導入聖居、
出 15:14 列邦聞之、無不恐懼、<u>非利士</u>居民、亦俱戰慄、
出 15:15 <u>以東</u>侯伯、俱已驚惶、<u>摩押</u>英雄、無不悚惕、<u>迦南</u>居民、盡皆喪膽、
出 15:16 驚駭恐懼臨及其身、主顯大能、彼眾如石寂然不動、待主之民經行、待主所選之民經行、
出 15:17 維彼聖山、乃主恆業、主導斯民進之、使居 使居原文作植之於彼、主歟、即主所備為駐蹕之處、主歟、即主手所建之聖所、
出 15:18 主為主宰至於永遠、○
出 15:19 <u>法老</u>之車馬軍騎入於海、主使海水回流而淹之、惟<u>以色列</u>人行於海中、如行陸地、
出 15:20 時<u>亞倫</u>姊、女先知<u>米利暗</u>手執鼓、眾女亦皆執鼓相從、舞蹈而出、
出 15:21 <u>米利暗</u>向眾歌、曰、爾當歌頌主、緣主大顯威嚴、以馬與乘者投於海、○
<h2> 民無水飲
</h2>
出 15:22 <u>摩西</u>使<u>以色列</u>人啟行、自紅海往<u>書珥</u>之曠野、在曠野歷程三日、而不見水、
<h2> <u>瑪拉</u>水苦不堪飲
</h2>
出 15:23 至<u>瑪拉</u>、<u>瑪拉</u>水苦、人不能飲、故名其地曰<u>瑪拉</u>、 瑪拉譯即苦之義
出 15:24 民怨<u>摩西</u>曰、我儕將何飲、
<h2> 擲木於水使水甘
</h2>
出 15:25 <u>摩西</u>籲主、主示以一木、<u>摩西</u>投之於水、水即變為甘、主在彼為民定律例、立法度、又在彼試之、
出 15:26 曰、我耶和華乃爾之天主、爾若聽從我言、行我所悅、循我誡命、謹守我之一切法度、則我所加於<u>伊及</u>人之諸疾、不以之加於爾、蓋我耶和華乃醫爾者也、
<h2> 民至<u>以琳</u>
</h2>
出 15:27 眾民遂至<u>以琳</u>、彼有水泉十二、巴勒瑪樹 巴勒瑪樹椶類株高而結果果形似棗七十、在彼、近水列營、
出 16:1 <h2><u>以色列</u>人至<u>汛野</u></h2> <u>以色列</u>會眾、自<u>以琳</u>啟行、出<u>伊及</u>後、二月十五日、至<u>汛野</u>、其地在<u>以琳</u> <u>西乃</u>間、
<h2> 因無食出怨言
</h2>
出 16:2 <u>以色列</u>會眾在曠野、怨<u>摩西</u> <u>亞倫</u>、
出 16:3 <u>以色列</u>人謂之曰、願主使我死於<u>伊及</u>地、我在彼有肉盈釜、有餅可飽、何導我於此曠野、使斯眾饑而死乎、
<h2> 天主許以自天降食
</h2>
出 16:4 主諭<u>摩西</u>曰、我將為爾曹自天雨糧、使民出、一日斂一日所需、以試其能遵行我律否、
出 16:5 至第六日、民將所斂者備之、必較每日所斂加多一倍、
出 16:6 <u>摩西</u> <u>亞倫</u>謂<u>以色列</u>眾曰、至夕、爾曹必知乃主導爾出<u>伊及</u>地、
出 16:7 詰朝、爾必將睹主之榮光、因爾怨主之言、主已聞之、我儕為誰、爾竟怨我乎、
出 16:8 <u>摩西</u>曰、主必賜爾夕有肉食、朝有糧食以得飽、因爾怨主之言、主已聞之、我儕為誰、爾非怨我、乃怨主也、
出 16:9 <u>摩西</u>謂<u>亞倫</u>云、爾告<u>以色列</u>會眾云、爾之怨言、主已聞之、當近主前、
出 16:10 <u>亞倫</u>語<u>以色列</u>會眾時、眾向曠野而望、見主之榮光顯於雲中、
出 16:11 主諭<u>摩西</u>曰、
出 16:12 <u>以色列</u>人之怨言、我已聞之、當告之曰、夕必得食肉、朝必食糧得飽、使爾知我耶和華乃爾之天主、
<h2> 使鶉至與民食
</h2>
出 16:13 及暮、有鶉集、遮遍其營、清晨、在營之四圍有露降、
<h2> 降瑪拿
</h2>
出 16:14 所降之露、既升後、在野地之上、有細微之圓物似霜、
出 16:15 <u>以色列</u>人見之不知為何物、相問曰、此何物也、<u>摩西</u>謂之曰、是乃主賜爾食之糧、
<h2> 諭民如何取用
</h2>
出 16:16 主所命如是、當依各人之食量、按幕中人數、為每人斂取一俄梅珥、 一俄梅珥約六升
出 16:17 <u>以色列</u>人即遵命而行、有多斂者、有少斂者、
出 16:18 以俄梅珥而量之、多斂者無餘、少斂者無缺、所斂者俱合各人之食量、
出 16:19 <u>摩西</u>告民曰、毋許人留至明日、
出 16:20 其中有不聽<u>摩西</u>言者、留至明日、遂生蟲、又臭惡、<u>摩西</u>怒之、
出 16:21 每日清晨、各人按其食量而斂、日暴則消、
出 16:22 至六日、所斂者加一倍、每人二俄梅珥、會眾之牧伯、來告<u>摩西</u>、
出 16:23 <u>摩西</u>謂之曰、明日乃主所言之安息日、即主所定聖安息日、欲炙者炙、欲烹者烹、所餘可藏、留至明日、
出 16:24 眾遵<u>摩西</u>命、留至明日、不臭惡、不生蟲、
<h2> 安息日不降
</h2>
出 16:25 <u>摩西</u>曰、今日可食之、今日乃主之安息日、今日在野必無所得、
出 16:26 六日間可斂之、至第七日乃安息日、必無有矣、
出 16:27 至第七日、民中有出以斂者、果無所得、
出 16:28 主諭<u>摩西</u>曰、爾曹不守我誡命律法、將至幾時乎、
出 16:29 爾其觀之、我耶和華以安息日賜爾、故第六日、賜爾二日之糧、至第七日、各當居其所而不離、
出 16:30 於是第七日民乃安息、
出 16:31 <u>以色列</u>人稱此糧為瑪拿、狀如芫荽子而色白、味如和蜜之餅、
出 16:32 <u>摩西</u>曰、主命須將瑪拿充一俄梅珥、留至後世、使後世之人得見我導爾出<u>伊及</u>時在曠野所食爾之糧、
<h2> 盛瑪拿於一器中留於後世
</h2>
出 16:33 <u>摩西</u>謂<u>亞倫</u>曰、取一器、以瑪拿一俄梅珥盛於其中、置於主前、留於後世、
出 16:34 <u>亞倫</u>遵主命<u>摩西</u>者而行、以瑪拿置於法匱前以存之、
出 16:35 <u>以色列</u>人食瑪拿歷四十年、至入可居之地、彼食瑪拿至入<u>迦南</u>境、
出 16:36 俄梅珥者、即伊法 一伊法約六斗十分之一、
出 17:1 <h2>民至<u>利非訂</u>無水向<u>摩西</u>出怨言</h2> <u>以色列</u>會眾、遵主所示之程途、自<u>汛野</u>啟行、列營於<u>利非訂</u>、民無水飲、
出 17:2 民與<u>摩西</u>爭曰、以水給我飲、<u>摩西</u>謂之曰、何與我爭、何試主、
出 17:3 民在彼渴甚、欲飲水、怨<u>摩西</u>曰、爾何導我出<u>伊及</u>、使我與子及畜因渴而死、
出 17:4 <u>摩西</u>籲主曰、我向斯民若何而行、彼幾以石擊我、
<h2> 天主諭<u>摩西</u>擊磐出水
</h2>
出 17:5 主命<u>摩西</u>曰、手執昔爾擊河之杖、率<u>以色列</u>長老中數人、由民前而過、
出 17:6 我必在<u>何烈</u>磐上對爾立、爾擊磐、水必由磐出、使民得飲、<u>摩西</u>於<u>以色列</u>長老前、如是而行、
出 17:7 因<u>以色列</u>人爭於彼、又試主曰、主果在我中否、故<u>摩西</u>稱其地曰<u>瑪撒</u>、 瑪撒譯即試之義又稱<u>米利巴</u>、 米利巴譯即爭之義○
<h2> <u>亞瑪力</u>人來戰<u>摩西</u>於山巔舉手<u>亞瑪力</u>人戰敗
</h2>
出 17:8 時、<u>亞瑪力</u>人至、與<u>以色列</u>人戰於<u>利非訂</u>、
出 17:9 <u>摩西</u>告<u>約書亞</u>曰、當為我儕選壯士、明日出而與<u>亞瑪力</u>人戰、我手執天主杖、立於山巔、
出 17:10 <u>約書亞</u>遵<u>摩西</u>所命而行、與<u>亞瑪力</u>人戰、<u>摩西</u> <u>亞倫</u> <u>戶珥</u>登於山巔、
出 17:11 <u>摩西</u>舉手則<u>以色列</u>人勝、垂手則<u>亞瑪力</u>人勝、
出 17:12 <u>摩西</u>手疲倦、<u>亞倫</u>與<u>戶珥</u>移石、使<u>摩西</u>坐於上、<u>亞倫</u> <u>戶珥</u>扶<u>摩西</u>手、一在左、一在右、致其手不搖撼、至於日入、
出 17:13 <u>約書亞</u>以刃殺敗<u>亞瑪力</u>王與其民、
出 17:14 主諭<u>摩西</u>曰、我必從天下除滅<u>亞瑪力</u>人之名、爾當筆之於書以為誌、口誦使<u>約書亞</u>聞之、
<h2> 建<u>耶和華尼西</u>祭臺
</h2>
出 17:15 <u>摩西</u>建祭臺、稱其名曰<u>耶和華尼西</u>、 耶和華尼西即言主為我之纛
出 17:16 蓋曰、<u>亞瑪力</u>人手攻主之寶座、故主與之戰、至於世世、
出 18:1 <h2><u>摩西</u>外舅挈<u>摩西</u>妻及其二子至</h2> <u>摩西</u>外舅<u>米甸</u>祭司<u>葉忒羅</u>、聞天主為<u>摩西</u>與其民<u>以色列</u>人所行之事、即主導<u>以色列</u>人出<u>伊及</u>之事、
出 18:2 遂以<u>摩西</u>妻<u>西坡拉</u>、即昔<u>摩西</u>所遣歸父家者、
出 18:3 及其二子皆挈之以至、此二子、其一<u>摩西</u>命名<u>革順</u>、 革順譯即在異邦為旅之義蓋曰、我為旅於異邦也、
出 18:4 其一命名<u>以利亞撒</u>、 以利亞撒譯即天主救助之義蓋曰、我父之天主救助我、拯我脫於<u>法老</u>之刀云、
出 18:5 <u>摩西</u>外舅<u>葉忒羅</u>、挈<u>摩西</u>二子、及<u>摩西</u>妻、往就<u>摩西</u>於野、近天主山、<u>摩西</u>張幕處、
出 18:6 先遣人告<u>摩西</u>曰、爾外舅我<u>葉忒羅</u>、挈爾妻及其二子、偕來就爾、
<h2> <u>摩西</u>迎外舅而款待之
</h2>
出 18:7 <u>摩西</u>出迎外舅、俯拜接吻、彼此問安、進幕、
出 18:8 <u>摩西</u>以主為<u>以色列</u>人故、所行於<u>法老</u>與<u>伊及</u>人之事、及途間所遭一切艱苦、並主如何救之、悉述於外舅、
出 18:9 <u>葉忒羅</u>因主向<u>以色列</u>人所施諸恩、救其脫於<u>伊及</u>人之手、則甚喜、
出 18:10 <u>葉忒羅</u>曰、主既救爾曹、脫於<u>伊及</u>人之手及<u>法老</u>之手、救斯民脫<u>伊及</u>人之轄治、當頌美焉、
出 18:11 <u>伊及</u>人狂傲、欺凌<u>以色列</u>民、耶和華勝之、我知耶和華大於諸神、
出 18:12 <u>摩西</u>外舅<u>葉忒羅</u>、以火焚祭及別類之祭、獻於天主、<u>亞倫</u>與<u>以色列</u>長老俱至、與<u>摩西</u>外舅筵宴 筵宴原文作食餅於天主前、
<h2> <u>摩西</u>從外舅之策
</h2>
出 18:13 明日、<u>摩西</u>坐而審鞫民、民立於側、自朝及暮、
出 18:14 <u>摩西</u>外舅、見<u>摩西</u>向民所行、曰、爾向民作何事、爾獨坐、眾民自朝至暮立於爾側何故、
出 18:15 <u>摩西</u>對外舅曰、因民就我問天主故也、
出 18:16 彼等若有事則至我前、我即審鞫兩造、以天主之律例法度告之、
出 18:17 <u>摩西</u>外舅謂<u>摩西</u>曰、爾之所為非善、
出 18:18 爾與斯民必皆勞乏、因此事甚重、爾不能任、不能獨理、
出 18:19 今爾當聽我言、我有一策、天主必祐爾、爾可為民以其事陳於天主前、
出 18:20 教之以律例法度、示之以當由之道、當行之事、
出 18:21 爾於眾民中選才德兼備、敬畏天主、真實無妄、不貪財利者、立之為千夫長、百夫長、五十夫長、十夫長、以治理斯民、
出 18:22 又隨時審鞫民、凡有大事則陳於爾前、小事則彼自鞫之、如是、彼等與爾分任、則爾事簡易矣、
出 18:23 爾若行是事、天主亦如是命爾、則爾可勝任、斯民亦可安然得所、
出 18:24 <u>摩西</u>聽外舅之言、悉遵所語而行、
出 18:25 在<u>以色列</u>人中、選有才德者、立為民之首、為千夫長、百夫長、五十夫長、十夫長、
出 18:26 彼即隨時鞫民、凡事之艱鉅者、陳於<u>摩西</u>前、事之小者、則自鞫之、
<h2> <u>摩西</u>外舅歸故土
</h2>
出 18:27 此後<u>摩西</u>送其外舅返故土、
出 19:1 <h2>民至<u>西乃</u>山</h2> <u>以色列</u>人出<u>伊及</u>後、第三月朔、至於<u>西乃</u>曠野、
出 19:2 <u>以色列</u>人由<u>利非訂</u>啟行、至<u>西乃</u>曠野、遂於曠野與山相對列營、
<h2> 天主藉<u>摩西</u>示諭民
</h2>
出 19:3 <u>摩西</u>上詣天主前、主於山召<u>摩西</u>命之曰、爾當如是告<u>雅各</u>家、諭<u>以色列</u>人云、
出 19:4 我所行於<u>伊及</u>人、我如何負爾、如鷹負雛於翼、導爾歸我、為爾所睹、
出 19:5 今爾若聽從我言、遵守我約、普天下雖皆屬我、我必於萬國中、特選爾為我民、 特選爾為我民或作以爾為寶
出 19:6 亦在我前、為祭司之國、為成聖之民、爾當以斯言告<u>以色列</u>人、
<h2> <u>摩西</u>以民言覆奏主
</h2>
出 19:7 <u>摩西</u>往召民間長老、以主所命之一切言悉告之、
出 19:8 眾民同聲相應曰、凡主所諭、我必遵行、<u>摩西</u>以民之言覆於主、
出 19:9 主又諭<u>摩西</u>曰、我於密雲中臨爾、使民聞我與爾言而永信爾、<u>摩西</u>以民之言覆於主、
<h2> 命民準備以俟第三日主降臨
</h2>
出 19:10 主諭<u>摩西</u>曰、爾往就民、使之今日明日潔己滌衣、
出 19:11 預備第三日、因第三日、我耶和華當眾民前必降於<u>西乃</u>山、
出 19:12 當在山四圍、為民定界、諭之曰、謹慎、毋登山、毋近山旁、凡近山者、必死無赦、
<h2> 不許捫山
</h2>
出 19:13 毋以手捫山、凡捫之者、或擊以石、或射以矢、無論人畜皆不能生、迨角揚聲、始可登山、
出 19:14 <u>摩西</u>下山至民處、使民潔己滌衣、
<h2> 天主於山顯威可畏
</h2>
出 19:15 又諭民曰、當預備第三日、毋近妻、
出 19:16 至第三日黎明、山上有雷電密雲、角聲甚厲、營中之民、無不戰慄、
出 19:17 <u>摩西</u>率民出營以迎天主、立於山下、主於火中降臨<u>西乃</u>山、
出 19:18 遍山皆煙、煙燄上騰、如窰之煙、全山大震、
出 19:19 角聲漸宏、其鳴愈厲、 或作角鳴愈久音響愈宏<u>摩西</u>發言、天主大聲相應、
出 19:20 主降臨於<u>西乃</u>山巔、召<u>摩西</u>登山巔、<u>摩西</u>登焉、
出 19:21 主諭<u>摩西</u>曰、爾下戒民、毋越界近我前以窺、恐其有多人死亡、
出 19:22 即得近我前之祭司、亦當自潔、免我顯威懲之、 原文作恐耶和華突出而擊之下同
出 19:23 <u>摩西</u>對主曰、民不能上此<u>西乃</u>山、因主已諭我儕、當在山之四圍定界、分別山為聖地、
出 19:24 主諭<u>摩西</u>曰、爾可下、與<u>亞倫</u>同上、惟祭司與庶民、毋越界上至我前、免我顯威懲之、
出 19:25 <u>摩西</u>遂下至民處、以此言告之、
出 20:1 <h2>天主垂十誡</h2> 天主諭此諸誡 誡原文作言曰、
出 20:2 我乃耶和華爾之天主、曾導爾出<u>伊及</u>爾為奴之地、
出 20:3 我之外毋敬別神、 原文作毋於我前有別神或作毋敬別神以配我
出 20:4 毋為己作偶像、上天下地、與地下水中百物、毋作其像、
出 20:5 毋跪拜、毋崇事、蓋我耶和華爾之天主、乃忌邪之天主、 或作不容人崇奉別神惡我者、我必討其罪、以及子孫、至三四代、
出 20:6 愛我者、守我誡者、我賜之恩、至千代、
出 20:7 毋妄稱爾天主耶和華之名、因妄稱耶和華名者、耶和華必不以之為無罪、 必不以之為無罪或作斷無不罰
出 20:8 當記憶安息日、守為聖日、
出 20:9 六日間、可勤勞作爾諸工、
出 20:10 第七日、為爾天主耶和華之安息日、是日、爾與子女奴婢牲畜、並居爾邑之 外邦客旅、無論何工、皆不可作、
出 20:11 蓋六日間、耶和華創造天地與海、及其中之萬物、至第七日乃安息、故耶和華降福於安息日、定為聖日、
出 20:12 當敬爾父母、使爾可久居於爾天主耶和華所賜爾之地、
出 20:13 毋殺人、
出 20:14 毋姦淫、
出 20:15 毋偷竊、
出 20:16 毋妄證以陷人、
出 20:17 毋貪人之宅、毋貪人之妻、與奴婢牛驢、及其凡所有者、○
<h2> 民甚恐懼
</h2>
出 20:18 眾民見雷電交作、角鳴甚厲、山上騰煙、遂退而遠立、
出 20:19 謂<u>摩西</u>曰、求爾與我言、我聽之、願天主不與我言、恐我死亡、
<h2> <u>摩西</u>慰之
</h2>
出 20:20 <u>摩西</u>謂民曰、毋懼、蓋天主降臨為試爾、又為使爾恆敬畏之、俾爾不至犯罪、
出 20:21 於是民遠立、惟<u>摩西</u>前、入於密雲、至天主前、
<h2> 禁拜偶像
</h2>
出 20:22 主諭<u>摩西</u>曰、爾告<u>以色列</u>人云、我自天與爾言、為爾所睹、
出 20:23 毋在我前作金銀之神、
<h2> 示以建祭臺宜用何物
</h2>
出 20:24 當以土為我築祭臺、以牛羊獻於其上、為火焚祭、為平安祭、凡我許人籲我名之處、我必臨格、賜福於爾、
出 20:25 如以石為我建祭臺、不可用已鑿之石而建、蓋一經鐵器則污矣、
出 20:26 爾升我祭臺、勿歷階、恐露下體、
出 21:1 <h2>傳示律例首論待奴</h2> 今有律例、當傳於民、 或作爾當設於民之律例如是
出 21:2 若購<u>希伯來</u>人為奴、可事爾六年、至七年、可無贖銀、釋而自主、
出 21:3 若孑身而來、則孑身而去、若有妻、則妻偕之去、
出 21:4 若主人賜之以妻、生子女、則妻與子歸主人、其奴孑身以去、
<h2> 奴不欲去則穿其耳留為世奴
</h2>
出 21:5 若奴言、我愛我主人與妻子、不欲去而自主、
出 21:6 則主人當攜之至士師前、導至於門、或於門柱、以錐貫其耳、彼則永事主人焉、○
<h2> 論待婢
</h2>
出 21:7 人若鬻女為婢、則毋若奴一例而釋、
出 21:8 主人選定之後、若不悅之、則當容之自贖、既欺之不可鬻於他族、
出 21:9 若為子選定、則當待之如女、
出 21:10 倘別有所娶、則待此女之衣食與好合之事、仍不可間斷、
出 21:11 設待之間斷此三者、則可不償贖銀而去、○
<h2> 論故殺誤殺
</h2>
出 21:12 擊人死者殺無赦、
出 21:13 若非有心殺人、乃天主偶付於其手、我必設一處、使可逃避、
出 21:14 人若因仇用奸計殺人、雖逃至我祭臺、亦當執之而殺、○
出 21:15 擊父母者殺無赦、○
<h2> 拐帶人口者殺無赦
</h2>
出 21:16 攘掠 攘掠原文作竊人民、或鬻之或留之者殺無赦、○
<h2> 咒罵父母者殺無赦
</h2>
出 21:17 詛父母者殺無赦、○
<h2> 論鬥歐
</h2>
出 21:18 人若相鬥、或以石擊、或以拳擊、尚未致死、但病臥於床、
出 21:19 後能起、扶杖出外而行、擊之者可以免刑、惟當償其失時之值、亦當延醫治之、○
<h2> 擊斃奴婢罪分輕重
</h2>
出 21:20 人若以杖擊奴婢、死於手下、必受刑、
出 21:21 倘一日二日不死、則不受刑、因其以銀購之也、○
<h2> 論誤傷孕婦
</h2>
出 21:22 人若相鬥、擊孕婦墮胎、而無別害、則當罰銀、依婦之夫所定之數、折衷於士師前、
出 21:23 若有別害、則當以命償命、
出 21:24 以目償目、以齒償齒、以手償手、以足償足、
出 21:25 以烙償烙、以傷償傷、以擊償擊、○
出 21:26 人若擊傷奴婢之目、則必因傷其目而釋之、
出 21:27 若擊落奴婢之齒、則必因落其齒而釋之、○
<h2> 論牛觸斃人
</h2>
出 21:28 若牛觸人致死、無論男女、當以石擊牛死、不可食其肉、牛主無罪、
出 21:29 若牛素觸人、已有人告牛主、而牛主不之禁、遂致觸死男女、則以石擊牛死、牛主亦必償命、
出 21:30 若擬以贖銀、則當按所擬之數而給、以贖其命、
出 21:31 若觸死人之子女、亦按此例以行、
出 21:32 牛若觸死人之奴婢、牛主必以銀三十舍客勒、以給奴婢之主、亦以石擊牛死、○
<h2> 論失防範致損於人
</h2>
出 21:33 人若啟井、或鑿井而不覆蓋、有牛或驢、陷於其中、
出 21:34 井主以銀償畜之主、而死畜歸己、○
出 21:35 若此人之牛、觸彼人之牛致死、則宜鬻生牛均分其銀、死牛亦均分、
出 21:36 若牛主知牛素好以角觸、而不之禁、則當以牛償牛、而死牛歸己、
出 22:1 <h2>論待賊例</h2> 人若竊牛羊、或宰或鬻、必以五牛償一牛、以四羊償一羊、○
出 22:2 人若遇盜穿窬、將盜擊死、不償其命、
出 22:3 若日已出、將盜擊死、則必償命、盜當償所竊、如無可償、則鬻身以償、
出 22:4 倘所竊之牛羊驢、在其手尚生者、則償之維倍、○
<h2> 論放畜失火損人田產
</h2>
出 22:5 人若牧牲畜於他人之田、或葡萄園、則必以己田己園之佳者償之、
出 22:6 若舉火焚荊棘、延燒他人堆積之糧、或未刈之禾稼、或田園、舉火者必償之、○
<h2> 論寄託財物於人
</h2>
出 22:7 人若以銀、或器皿、託人代守、而物見竊於其家、獲盜、則使盜償之維倍、
出 22:8 若不獲盜、則當使代守之家主、至士師前、詰問曾取人之物否、
出 22:9 凡失之物、無論牛羊驢衣服、若失主認為屬己者、當在士師前、兩造呈訴、聽士師判定、償之維倍、○
出 22:10 人若以驢、或牛、或羊、及他畜、託人代守、或死、或傷、或被攘、並無人見、
出 22:11 守者必指主而誓、言未嘗取人之物、畜之主當諾之、而守者不償、
出 22:12 畜若被竊、則必償於畜之主、
出 22:13 若被野獸噬斃、則當攜以為證、所噬斃者不償、
出 22:14 人若借人之畜、或傷、或死、畜之主不同在、則必償之、
出 22:15 畜之主若同在、則不償、若僱者、畜之主既受其值、亦無庸償、○
<h2> 論誘未聘之女
</h2>
出 22:16 人若誘未受聘之處女同寢、則必聘以為妻、
出 22:17 若女之父、不願以女予之、則必衡銀以償、如聘女之銀數、○
<h2> 巫必當殺
</h2>
出 22:18 女有巫術者、毋容生存、○
<h2> 與獸淫者殺無赦
</h2>
出 22:19 與畜淫合者、殺無赦、○
<h2> 嚴禁祭他神
</h2>
出 22:20 在耶和華外祭他神者、必翦滅之、
出 22:21 毋欺 外邦客旅、毋凌虐之、因爾在<u>伊及</u>國、亦曾為客旅、
<h2> 毋欺客旅孤寡
</h2>
出 22:22 毋欺凌孤寡、
出 22:23 若欺凌之、則呼籲我、我聽其呼籲、
出 22:24 必將震怒、使爾為刀所殺、 原文作我以刀誅爾使爾妻為寡、爾子為孤、○
<h2> 毋取利於貧民
</h2>
出 22:25 我民中之貧者、與爾同處、爾若貸之以銀、毋如計利者使之償息、
<h2> 論取質例
</h2>
出 22:26 若取其衣為質、日入時必反之、
出 22:27 彼但有此衣、用以蔽體、若不反之、何以安寢、我以矜憫為懷、彼若呼籲我、我必俯聽、○
<h2> 毋慢待官長
</h2>
出 22:28 毋詈士師、 或作毋褻瀆天主毋詛民長、○
<h2> 初實首生均當獻主
</h2>
出 22:29 爾當以穀酒首熟者奉我、毋遲延、初胎之男亦必獻於我、
出 22:30 爾首生之牛羊、亦必如是行、七日可偕母、至八日則獻於我、
出 22:31 爾當於我前為聖民、在野遇獸所噬斃之畜、毋食其肉、可投於犬、
出 23:1 <h2>毋播訛言毋作妄證毋徇眾左袒</h2> 毋佈浮言、毋助惡人、 或作毋與惡人同謀以為妄證、
出 23:2 毋隨眾為惡、有爭訟、毋徇眾為證、屈枉正直、
出 23:3 貧者有訟、毋偏護、○
<h2> 仁愛及於仇敵
</h2>
出 23:4 若見爾敵之牛驢迷路、則當牽之歸、以反其主、
出 23:5 若見憾爾者之驢、臥於重負下、慎毋置之、必助之釋其負、○
<h2> 斷訟宜公
</h2>
出 23:6 貧者有爭訟、毋偏斷、
出 23:7 遠離一切虛偽、毋殺無辜與有義者、緣惡人我無不懲罰、
出 23:8 毋受賄賂、蓋賄賂盲智者之目、以直者之言為曲、
出 23:9 毋欺 外邦客旅、因爾曾為客旅於<u>伊及</u>地、知客旅之心、○
<h2> 論安息年
</h2>
出 23:10 六年間、爾可耕種田畝、穫其所產、
出 23:11 至七年以為閒田、休息不耕、使爾民中貧者食之、其餘任野獸食之、爾葡萄園與油果樹園、亦如是行、
<h2> 論安息日
</h2>
出 23:12 六日間、爾可作爾事、至第七日則安息、使爾牛驢亦可歇息、使爾婢之子、並 外邦客旅、亦得休養、
<h2> 毋稱道他神
</h2>
出 23:13 凡我所諭爾者、必當謹守、他神之名毋稱之、亦不可使人聞於爾口、
<h2> 歲守節禮者三
</h2>
出 23:14 每歲三次、爾當為我守節禮、
出 23:15 亞筆月爾出<u>伊及</u>、屆期、必遵我所命爾者、守除酵節、七日食無酵餅、爾覲我之時、毋徒手而至、 或作當守除酵節遵我所命爾者於亞筆月內依所定之日期七日食無酵餅因爾是月出伊及凡覲我者毋徒手而至
出 23:16 爾所種之禾稼、成熟刈穫之時、亦為一節、百穀從田間收藏、年終之時、亦為一節、
出 23:17 爾一切男丁、一歲三次、當覲主耶和華、
<h2> 論犧牲之血與脂
</h2>
出 23:18 祭我之犧牲、毋以其血與酵餅同獻、祭我之犧牲、毋留其脂於明日、
出 23:19 爾田園初熟之物、當薦至爾天主耶和華之殿、毋以羔母之乳烹羔、○
<h2> 許以遣使者導民遵其命者蒙福
</h2>
出 23:20 我將遣使者於爾前、以衛爾於途、導爾至我所備之處、
出 23:21 爾當慎於其前、聽從其言、勿違之、爾有愆尤、必不赦爾、蓋彼奉我名而來、
出 23:22 爾若聽其言、遵我所諭而行、則憾爾者我必憎之、敵爾者我必懲之、
出 23:23 我之使者必行於爾前、導爾入<u>亞摩利</u> <u>赫</u> <u>比利洗</u> <u>迦南</u> <u>希未</u> <u>耶布斯</u>諸族之地、我必翦滅之、
出 23:24 毋跪拜崇事其神、不可效其所為、必盡滅之、悉毀其偶像、
出 23:25 必崇事爾之天主耶和華、則我必降福於爾、使爾飲食充足、除疾病於爾中、
出 23:26 必使爾境內無墮胎者、無不孕者、亦使爾俱享大壽、
出 23:27 凡爾所至之地、我必使其民皆畏懼爾、紛紛潰亂、我必使爾敵在爾前奔逃、 原文作使爾諸敵轉背向爾
出 23:28 必使大蜂飛集於爾前、以逐<u>希未</u>人<u>迦南</u>人<u>赫</u>人、
出 23:29 惟不盡逐之在一年之內、恐土地荒蕪、野獸眾多以害爾、
出 23:30 我漸逐之、待爾人民蕃多、可得此地為業、
出 23:31 我定爾界、由紅海至<u>非利士</u>海、由曠野至大河、我必將斯地之居民、付於爾手、必逐之於爾前、
出 23:32 毋與斯民及其神立約、
出 23:33 毋容其居爾境內、恐誘爾獲罪於我、爾若事其神、則必陷於罪網、
出 24:1 <h2><u>摩西</u>奉召登山</h2> 主諭<u>摩西</u>曰、爾與<u>亞倫</u> <u>拿答</u> <u>亞比戶</u>、並<u>以色列</u>長老中七十人、皆上至我耶和華處、遠立而拜、
出 24:2 惟<u>摩西</u>可近我耶和華前、其餘不可近、民亦不可與<u>摩西</u>同上、
<h2> 民言必遵主命
</h2>
出 24:3 <u>摩西</u>下、以主之諸言諸例告於民、民同聲應曰、凡主所諭之言、我必遵行、
<h2> <u>摩西</u>建祭臺立十二柱
</h2>
出 24:4 <u>摩西</u>錄主之一切言、夙興、建祭臺於山下、 立十二柱、循<u>以色列</u>十二支派、
出 24:5 遣<u>以色列</u>中之少者、以牛獻於主前、為火焚祭、為平安祭、
<h2> 灑血證約
</h2>
出 24:6 <u>摩西</u>取血、半盛於盂內、半灑於祭臺上、
出 24:7 以約書誦與民聽、民曰、凡主所命之言、我必聽從遵行、
出 24:8 <u>摩西</u>以血灑民曰、主與爾立約、欲爾遵守此諸誡命、以此血為證、
出 24:9 <u>摩西</u> <u>亞倫</u> <u>拿答</u> <u>亞比戶</u>、與<u>以色列</u>長老中七十人、皆登山、
<h2> 天主榮光顯著
</h2>
出 24:10 瞻覲<u>以色列</u>之天主、其足下如有藍寶石平鋪、又如天體之清、
出 24:11 天主並不降罰於<u>以色列</u>之尊者、彼瞻覲天主、式飲式食、○
出 24:12 主諭<u>摩西</u>曰、爾登山就我、居於山、我以石板與我所記欲訓民之法度誡命賜爾、
出 24:13 <u>摩西</u>與侍者<u>約書亞</u>興、<u>摩西</u>獨登天主山、
<h2> <u>摩西</u>託<u>亞倫</u> <u>戶珥</u>代理民詞
</h2>
出 24:14 未登之先、謂長老曰、爾曹在此、待我儕返、有<u>亞倫</u> <u>戶珥</u>偕爾、人有訟事、可至其前、
<h2> <u>摩西</u>復登山在彼歷四旬
</h2>
出 24:15 <u>摩西</u>登山、山被雲蔽、
出 24:16 主之榮光顯於<u>西乃</u>山、雲蔽山六日、至第七日、主自雲中召<u>摩西</u>、
出 24:17 主之榮光在山巔、狀如烈火、在<u>以色列</u>人目前、
出 24:18 <u>摩西</u>入雲登山、<u>摩西</u>在山、歷四十晝夜、
出 25:1 <h2>論<u>以色列</u>人當獻何物以備建幕</h2> 主諭<u>摩西</u>曰、
出 25:2 爾告<u>以色列</u>人、當獻禮物於我、凡誠心願獻者、爾可由彼受禮物歸我、
出 25:3 所當受之禮物、乃金銀銅、
出 25:4 藍色紫色絳色之縷、白細麻、及山羊毛、
出 25:5 牡羊皮之染紅者、海龍皮、什停木、 什停木有譯皂莢木有譯絨花木下同
出 25:6 燃燈之油、為膏為香之香品、
出 25:7 紅瑪瑙、及別類寶石、可嵌於以弗得 以弗得衣名大祭司衣之下同與胸牌上、
出 25:8 當為我建一聖所、我欲居<u>以色列</u>人中、
出 25:9 製造其幕、及幕中一切器具、皆當遵我示爾之式、○
<h2> 命造約匱
</h2>
出 25:10 以什停木作匱、長二尺半、 尺原文作肘因古以肘為度下同廣一尺半、高一尺半、
出 25:11 內外蔽以精金、其上四圍、以金作緣、
出 25:12 為之鑄金環四、置於四隅、此旁二環、彼旁二環、
出 25:13 以什停木作杠蔽以金、
出 25:14 以杠貫於匱旁之環、藉以舁匱、
出 25:15 杠須常貫環而不離之、
出 25:16 以我所將賜爾之律法、藏於匱內、
<h2> 命造贖罪蓋及二基路伯
</h2>
出 25:17 以精金作贖罪蓋、 贖罪蓋或作施恩所下同長二尺半、廣一尺半、
出 25:18 以金作二基路伯、用鏇法作之、置於贖罪蓋之兩旁、
出 25:19 此旁作一基路伯、彼旁作一基路伯、當於贖罪蓋之兩旁作基路伯、
出 25:20 基路伯高展其翼、以覆贖罪蓋、其面向贖罪蓋、彼此相對、
出 25:21 以贖罪蓋置於匱上、匱中藏我所將賜爾之律法、
出 25:22 在彼於法匱贖罪蓋上二基路伯間、我臨爾、以所命爾傳於<u>以色列</u>人者諭爾、 或作我降臨於法匱贖罪蓋上二基路伯間在彼以我命爾傳於以色列人者諭爾○
<h2> 命造案及諸器具
</h2>
出 25:23 爾以什停木作案、長二尺、廣一尺、高一尺半、
出 25:24 蔽以精金、四周以金作緣、
出 25:25 案之四周、各作一橫梁、廣一掌、在橫梁上四周以金作緣、
出 25:26 作金環四、置於案之四隅、即於案之四足、
出 25:27 環當附於橫梁、 或作環當在橫梁上下同可貫杠以舁案、
出 25:28 以什停木作杠、以金蔽之、藉以舁案、
出 25:29 以精金作盤碗、並奠酒之壺杯、
出 25:30 在案上、當以陳設餅恆供於我前、○
<h2> 命造燈臺燈盞及諸器具
</h2>
出 25:31 爾以精金作燈臺、用鏇法作之、其座與梃、並其上似杯似球 球或作節下同似花之飾、皆用精金、
出 25:32 臺梃兩旁、出六枝、此旁三枝、彼旁三枝、
出 25:33 此旁每枝有三杯、杯形如杏花、有球有花、彼旁每枝有三杯、杯形如杏花、有球有花、自臺梃所出之六枝皆然、
出 25:34 臺梃有四杯、杯形如杏花、有球亦有花、
出 25:35 自臺梃所出之六枝、每二枝下、有一球、六枝皆然、
出 25:36 其球與枝皆用精金、按鏇法作之、
出 25:37 又為臺作燈盞七、置於其上、使燈光對照、
出 25:38 其翦與盤亦以精金作之、
出 25:39 作燈臺與臺之一切器具、當用精金一他連得、 約一千二百三十兩
出 25:40 爾當謹慎、必遵在山上示爾之式而作之、
出 26:1 <h2>命造十繡幔</h2> 爾立幕當先作十幔、 或作爾為幕當作十幔以撚之白細麻、與藍色紫色絳色之縷作之、按精細織法、上織基路伯、
出 26:2 每幔長二十八尺、廣四尺、諸幔長廣維一、
出 26:3 五幔連成一幅、又五幔連成一幅、
出 26:4 作藍色襻、置於此幅末幔之邊、彼幅末幔之邊亦如是、
出 26:5 此幅邊作五十襻、彼幅邊作五十襻、兩邊之襻須相對、
出 26:6 又作金鈎五十、鈎連諸幔、使成一幕、○
<h2> 命造十一幔用以為外幕
</h2>
出 26:7 以山羊毛作十一幔、以為外幕、
出 26:8 每幔長三十尺、廣四尺、十一幔長廣維一、
出 26:9 當連五幔成為一幅、又連六幔成為一幅、摺第六幔之半、垂於幕前、
出 26:10 當作五十襻、置於此幅末幔之邊、彼幅末幔之邊亦如是、
出 26:11 又作銅鈎五十、貫鈎於襻、使外幕連為一、
出 26:12 幕幔所餘、即所餘之彼半幔、可垂於幕後、
出 26:13 外幕之幔、兩旁各餘一尺、可垂於幕之兩旁以蔽之、
<h2> 命造皮蓋與皮頂蓋
</h2>
出 26:14 復以牡山羊皮之染紅者為幕作蓋、又以海龍皮作蓋於其上、○
<h2> 命造幕板及隨板之座與楗
</h2>
出 26:15 爾以什停木、為幕作豎板、
出 26:16 每板長十尺、廣一尺有半、
出 26:17 每板必有二榫相對、一切幕板、俱當按此法而作、
出 26:18 幕之南作板二十、
出 26:19 作銀座四十、每一板下二座、以接板之二榫、
出 26:20 幕之北、 原文作幕之北旁即北面作板二十、
出 26:21 作銀座四十、每一板下二座、
出 26:22 幕之西、即幕後、作板六、
出 26:23 幕後兩頭之隅、作板二、
出 26:24 幕隅之板有環、使幕隅之板、上下聯合、二隅俱如是、
出 26:25 其板凡八、銀座十六、每一板下二座、
出 26:26 又以什停木作楗、左旁之幕板上作五楗、
出 26:27 右旁之幕板上作五楗、後旁之幕板上、即西旁之幕板上、亦作五楗、
出 26:28 當中之楗須在板內、由此邊達於彼邊、
出 26:29 板須以金蔽之、又作金環貫楗、楗亦以金蔽之、
出 26:30 爾立幕、必遵山上示爾之式、○
<h2> 命造遮法匱之幔
</h2>
出 26:31 以藍色紫色絳色縷、與撚之白細麻、製幕幔、按精細織法、上織基路伯、
出 26:32 以什停木作柱四、以金蔽之、柱有金鈎、用以垂幔、四柱安於四銀座之上、
出 26:33 既垂幔於鈎、以法匱置於幔內、以幔為隔、區別聖所與至聖所、
出 26:34 以贖罪蓋、置於至聖所內之法匱上、
<h2> 命造幕門簾
</h2>
出 26:35 在幔外、幕之北置案、幕之南置燈臺、須彼此相對、
出 26:36 又以藍色紫色絳色縷、與撚之白細麻、作幕門之簾、上繡花紋、
出 26:37 以什停木、為簾作柱五、蔽之以金、上置金鈎、又為之鑄銅座五、
出 27:1 <h2>命造祭臺及諸器具</h2> 爾以什停木作祭臺、長五尺、廣五尺、其製維方、高三尺、
出 27:2 於祭臺之四隅作四角、角須與臺接連、俱蔽之以銅、
出 27:3 又作盆以盛祭臺上之灰、又作盆鏟盤鍤火鼎、祭臺上一切器具、皆以銅作、
出 27:4 又為祭臺作銅網、網之四隅作銅環、
出 27:5 以網置於祭臺周圍之緣下、網至祭臺之半、
出 27:6 以什停木為祭臺作杠、以銅蔽之、
出 27:7 以杠貫於環內、杠在祭臺之二旁、藉以舁之、
出 27:8 祭臺須以板作而空其內、作祭臺須遵山上示爾之式、○
<h2> 命造幃柱以藩幕院
</h2>
出 27:9 幕之四圍當有院、以撚之白細麻作幃以為墻、南旁長百尺、
出 27:10 柱二十、銅座二十、柱上之鈎與桁、皆以銀作、
出 27:11 北旁之幃亦長百尺、柱二十、銅座二十、鈎與桁亦以銀作、
出 27:12 院之西旁、廣五十尺、用幃五十尺、柱十、銅座十、
出 27:13 院之東旁、廣五十尺、
出 27:14 左旁用幃十五尺、柱三、銅座三、
出 27:15 右旁用幃十五尺、柱三、銅座三、
出 27:16 以藍色紫色絳色縷、與撚之白細麻、製院之門簾、須用花紋製法、長二十尺、柱四、銅座四、
出 27:17 凡院四圍、柱上之鈎與桁、須以銀作之、座須以銅作之、
<h2> 示以幕院長寛
</h2>
出 27:18 其院長一百尺、廣五十尺、院之幃墻高五尺、以撚之白細麻作之、座以銅作、
出 27:19 幕內所用一切器具及其橛、並院之諸橛、皆以銅作、○
<h2> 命取清油以備燃燈
</h2>
出 27:20 爾當諭<u>以色列</u>人、以油果搗成最清潔可燃燈之油、取以予爾、使燈常燃、
出 27:21 於會幕中法匱前之幔外、自夕達旦、在耶和華前燃此燈、<u>以色列</u>人當常供此油、為歷代之永例、
出 28:1 <h2>命立<u>亞倫</u>及其諸子為祭司</h2> 爾從<u>以色列</u>人中、選爾兄<u>亞倫</u>、與其子<u>拿答</u> <u>亞比戶</u> <u>以利亞撒</u> <u>以他瑪</u>、使之近於爾前、立之為祭司奉事我、
<h2> 命造聖服
</h2>
出 28:2 當為爾兄<u>亞倫</u>製聖衣、以顯其尊榮、
出 28:3 凡心中明達之人、即我賜其心充於智慧者、爾當命之為<u>亞倫</u>製衣、用以區別<u>亞倫</u>為聖、使為祭司奉事我、
出 28:4 所當製之衣、乃胸牌、以弗得、外袍、斗紋之內袍、冠、大帶、當為<u>亞倫</u>與其諸子製聖衣、使其為祭司奉事我、
出 28:5 製衣當用金絲與藍色紫色絳色縷、並白細麻、○
<h2> 命造以弗得
</h2>
出 28:6 當以金絲與藍色紫色絳色縷、並撚之白細麻、製以弗得、按精細織法以製之、
出 28:7 於以弗得兩旁、製相連之肩帶二、與以弗得相連、
出 28:8 以弗得上之帶、與以弗得同一製法、皆用金絲、與藍色紫色絳色縷、並撚之白細麻製之、
出 28:9 以寶石二、上鐫<u>以色列</u>諸子之名、
出 28:10 六名在此石、六名在彼石、皆序其齒、
出 28:11 鐫<u>以色列</u>諸子之名於二寶石上、須按玉工鐫印之法鐫之、嵌於金槽、
出 28:12 將二寶石置於以弗得二肩帶、為<u>以色列</u>人為記石、<u>亞倫</u>於兩肩擔其名、在耶和華前以為誌、
出 28:13 以金作二槽、
出 28:14 又以精金作二鏈、須彷編繩之法、以二鏈置於二槽上、○
<h2> 命造胸牌嵌以十二寶石
</h2>
出 28:15 當按精細織法、製決斷之胸牌、製同以弗得、用金絲與藍色紫色絳色縷、並撚之白細麻製之、
出 28:16 胸牌必方而複、長廣維一、以布指為度、
出 28:17 上嵌寶石四行、一行為黃寶石、紅碧璽、綠寶石、
出 28:18 二行為翡翠、藍寶石、水蒼玉、
出 28:19 三行為紅寶石、白瑪瑙、紫晶、
出 28:20 四行為黃碧璽、紅瑪瑙、碧玉、悉嵌於金槽之中、
出 28:21 寶石之數、須按<u>以色列</u>十二支派之名數、每一寶石上、用鐫印法、鐫一支派之名、十二支派皆然、
出 28:22 以精金作鏈、鏈形如繩、以編法製之、置於胸牌、
出 28:23 以金作二環、置於胸牌上二邊、
出 28:24 以二金鏈貫於胸牌邊之二金環內、
出 28:25 以二鏈頭接於二金槽、置於以弗得之肩帶、在前、
出 28:26 又作金環二、置於胸牌內之下兩邊、與以弗得相對、
出 28:27 又作金環二、置於以弗得肩帶之下邊、近於肩帶、與以弗得連結之處、在以弗得帶以上、
出 28:28 以藍色繩貫於胸牌之環、與以弗得之環內、以繫胸牌、使胸牌貼於以弗得帶上、如此、胸牌不離以弗得、
出 28:29 <u>亞倫</u>入聖所時、須將決斷之胸牌載有<u>以色列</u>諸子之名者服於膺、在耶和華前以為永誌、
<h2> 命置烏陵土明於胸牌中
</h2>
出 28:30 以烏陵與土明置於胸牌內、使<u>亞倫</u>至耶和華前時服於膺、如是、<u>亞倫</u>於耶和華前、可常服<u>以色列</u>族決斷之物於膺、○
<h2> 命造外袍飾以石榴金鈴
</h2>
出 28:31 當製外袍、可衣於以弗得之下、其色純藍、
出 28:32 當肩之中、必留空隙、四周織緣、彷彿甲領、使之不裂、
出 28:33 以藍色紫色絳色縷、製石榴狀、置於袍四圍之下緣、又當有金鈴懸於石榴中、
出 28:34 金鈴與石榴相間、在袍四圍之下緣、
出 28:35 <u>亞倫</u>於主前奉事時、必衣此袍、使出入聖所有聲、免於死亡、○
<h2> 命造冠上金牌
</h2>
出 28:36 以精金作牌、按鐫印法、鐫字於上、曰為聖歸於主、
出 28:37 以藍色繩將金牌繫之於冠、須繫於冠前、
出 28:38 當於<u>亞倫</u>額上、如此、<u>以色列</u>人將禮物獻為聖物、有何罪愆、<u>亞倫</u>可任之、<u>亞倫</u>常戴此牌於額、則<u>以色列</u>人可蒙主之悅納、○
<h2> 命造內袍大帶
</h2>
出 28:39 以白細麻織斗紋之內袍、又以白細麻布作冠、又以繡工法作大帶、
<h2> 命為<u>亞倫</u>諸子製作巾冠袍帶
</h2>
出 28:40 又為<u>亞倫</u>諸子作長袍與帶、並為之製冠、顯其尊榮、
出 28:41 使<u>亞倫</u>與諸子服此衣、並以膏膏之、區別為聖、立為祭司奉事我、
出 28:42 又以白細麻布、為之作袴、以蔽下體、自腰及髀、
出 28:43 <u>亞倫</u>與其諸子入會幕、或近祭臺、役事於聖所之時、則衣之、免獲罪愆、至於死亡、<u>亞倫</u>與其後裔永守此例、
出 29:1 <h2>示以立<u>亞倫</u>與其諸子為祭司當獻何物當行何禮</h2> 爾別之為聖、立為祭司以奉事我、當如是行、當取牡犢一、無疵之牡綿羊二、
出 29:2 無酵餅、和油之無酵餅、並抹油之無酵薄餅、必皆以麥麵作之、
出 29:3 盛餅於筐、以筐奉獻、犢與羊亦牽之至、
出 29:4 使<u>亞倫</u>與其諸子至會幕門前、以水濯之、
出 29:5 以衣衣<u>亞倫</u>、即內袍與以弗得下之外袍、並以弗得與胸牌、又束之以以弗得之帶、
出 29:6 以冠戴其首、又以聖牌加於冠上、
出 29:7 以膏油灌其首而膏之、
出 29:8 攜其諸子來、衣以長袍、
出 29:9 以大帶束<u>亞倫</u>與其諸子、以冠冠之、爾如是為<u>亞倫</u>與其諸子行立祭司禮、則彼得祭司之職、永定為例、
出 29:10 牽犢至會幕前、使<u>亞倫</u>與其諸子按手於犢之首、
出 29:11 當在主前、於會幕門外宰犢、
出 29:12 以指染犢之血、塗於祭臺之角、餘血傾於祭臺之基、
出 29:13 以蓋臟之脂與肝片、二內腎、及其上之脂、悉焚於祭臺、
出 29:14 犢之皮肉與糞、以火焚於營外、是乃贖罪祭、
出 29:15 牽一牡綿羊至、使<u>亞倫</u>與其諸子按手於羊之首、
出 29:16 爾宰是羊、以血灑於祭臺之四圍、
出 29:17 剖分此羊、洗臟與脛、及剖分之肉並首、置於一處、
出 29:18 以羊全體、焚於祭臺上、是為獻於主之火焚祭、為馨香、為獻於主之火祭、
出 29:19 又牽一牡綿羊 一牡綿羊原文作第二牡綿羊至、使<u>亞倫</u>與其諸子按手於羊之首、
出 29:20 爾宰是羊、以羊之血、塗於<u>亞倫</u>與其諸子右耳之垂、又塗於其右手之大指與右足之大指、而灑血於祭臺之四圍、
出 29:21 以祭臺上之血與膏、灑於<u>亞倫</u>與其諸子之身與衣、如此、<u>亞倫</u>與其諸子、並所衣之衣、區別為聖、
出 29:22 此羊乃行立祭司禮所用之祭牲、當取其脂與尾、蓋臟之脂、肝片、二內腎、並右腿、
出 29:23 又於主前無酵餅之筐中、取餅一、和油之餅一、薄餅一、
出 29:24 皆置於<u>亞倫</u>與其諸子之手、於主前舉之、以為奉獻、
出 29:25 後由其手接取、與火焚祭並焚於祭臺上、在主前為馨香、為獻於主之火祭、
出 29:26 為<u>亞倫</u>行立祭司禮所用之羊、爾取其胸、於主前舉之、此為爾所得之分、
出 29:27 為<u>亞倫</u>與其諸子行立祭司禮所用之羊、必以所舉所獻之羊之胸與腿、區別為聖、
出 29:28 厥後、<u>以色列</u>人獻平安祭、必以胸與腿歸<u>亞倫</u>與其子孫、永定為例、蓋此乃彼等所當舉獻者、所當舉獻於主者也、
出 29:29 <u>亞倫</u>之聖衣、必遺其子孫、使衣之受膏、可立為大祭司、
出 29:30 <u>亞倫</u>子孫中、繼之為大祭司、進會幕、役事於聖所者、必衣是衣、歷至七日、
出 29:31 行立祭司禮所用之牡羊、當烹其肉於聖所、
出 29:32 <u>亞倫</u>與其諸子當於會幕門前、食牡羊之肉、與筐中之餅、
出 29:33 此物為贖罪、為立之為祭司而別之為聖所用者、故彼當食之、外人毋食、蓋聖物也、
出 29:34 行立祭司禮所用之犧牲、若其肉或餅、留於明日、當以火燬之、不可食、以其為聖物也、
出 29:35 爾必如是行於<u>亞倫</u>與其諸子、遵我凡所命、當為之行立祭司禮七日、
出 29:36 每日獻牡犢一為贖罪祭、爾既獻贖罪祭於祭臺、則可謂潔其祭臺、當以膏膏祭臺、區別為聖、
出 29:37 七日當獻贖罪祭於祭臺、以區別為聖、祭臺遂為至聖、凡近祭臺者亦皆成為聖、
<h2> 命日獻二羔為常祭
</h2>
出 29:38 爾於祭臺所當常獻者、每日用未盈歲之羔二、
出 29:39 朝獻一羔、暮獻一羔、
出 29:40 每獻一羔、配獻細麵伊法十分之一、和以杵搗之清油一欣 一欣約十斤四分之一、用葡萄酒一欣四分之一、以為灌奠、
出 29:41 暮獻此羔、當如朝禮、亦獻麵與油與酒、為馨香、為火祭獻於主、
出 29:42 此火焚祭、爾當歷代常獻於主、在會幕門前、我必在彼降臨諭爾、
出 29:43 我在會幕降臨<u>以色列</u>人、則會幕因我之榮、成為聖所、
出 29:44 我必使會幕與祭臺成聖、以<u>亞倫</u>與其諸子區別為聖、為祭司奉事我、
<h2> 許居<u>以色列</u>中為其天主
</h2>
出 29:45 我將駐蹕<u>以色列</u>人中、必為其天主、
出 29:46 彼必識我耶和華乃其天主、我導之出<u>伊及</u>、為欲駐蹕其中、我耶和華乃其天主、
出 30:1 <h2>命造焚香臺</h2> 爾以什停木作焚香臺、
出 30:2 長一尺、廣一尺、其製維方、高二尺、四隅各出一角、
出 30:3 臺之上面與四旁、並臺角、皆蔽以精金、又於臺之四周作金緣、
出 30:4 又作金環二、置於緣下、在其兩旁、可貫杠以舁之、
出 30:5 以什停木作杠、以金蔽之、
出 30:6 當以臺置於掩法匱之幔前、與法匱上之贖罪蓋、即我降臨諭爾之所相對、
出 30:7 每朝、<u>亞倫</u>修燈時、當焚香於臺上、
出 30:8 暮、<u>亞倫</u>燃燈時、亦焚香於其上、當歷代恆焚香於主前、
出 30:9 於此臺上毋焚非聖之香、毋獻火焚祭與素祭、毋行灌奠、
出 30:10 每歲一次、<u>亞倫</u>以贖罪祭牲之血、灑於其角、行贖罪禮於其上、是乃爾曹歷代所當行者、此臺於主前為至聖、○
<h2> 論被數者獻銀贖命
</h2>
出 30:11 主諭<u>摩西</u>曰、
出 30:12 爾若核<u>以色列</u>人之數、必使各出贖命之銀獻於主、以免核數時遇災害、
出 30:13 凡被核者、當按聖所之權衡、以銀舍客勒之半、 一舍客勒約五錢獻於主、每舍客勒即二十季拉、
出 30:14 凡被核者、自二十歲以上、皆當以銀獻於主、
出 30:15 富者無所加、貧者無所減、皆以舍客勒之半、為贖命之銀、獻於主、
出 30:16 當由<u>以色列</u>人取此贖銀、備會幕之用、可為<u>以色列</u>人在主前為誌、以贖爾命、○
<h2> 命造洗濯盤
</h2>
出 30:17 主諭<u>摩西</u>曰、
出 30:18 爾以銅作洗濯之盤、盤座亦以銅作之、以盤置於會幕與祭臺間、以水盛其中、
出 30:19 <u>亞倫</u>及其諸子、當於盤洗手濯足、
出 30:20 或入會幕、或近祭臺奉事、於主獻火焚祭時、皆當以水洗濯、免於死亡、
出 30:21 當洗手濯足、免於死亡、<u>亞倫</u>及其歷代子孫、當守此為永例、○
<h2> 命造聖膏
</h2>
出 30:22 主諭<u>摩西</u>曰、
出 30:23 爾當取上品之香料、即沒藥五百舍客勒、香肉桂其數之半、即二百五十舍客勒、香菖蒲二百五十舍客勒、
出 30:24 桂皮五百舍客勒、皆循聖所權衡之舍客勒、再取油果油一欣、
出 30:25 用此諸物、以調和香膏法作聖膏、
出 30:26 以此膏膏會幕與法匱、
出 30:27 案與其一切器具、燈臺與其器具、並焚香臺、
出 30:28 又膏火焚祭臺與其一切器具、洗濯之盤與其座、
出 30:29 爾膏此諸物、使之為至聖、凡倚近此諸物者亦必成聖、
出 30:30 又膏<u>亞倫</u>與其諸子區別為聖、為祭司奉事我、
出 30:31 爾告<u>以色列</u>人曰、此膏當歷代以為聖物歸於我、
出 30:32 毋傾於他人之身、毋按此法私製如此之膏、是乃聖膏、爾當以之為聖、
出 30:33 凡以此法私調和如此之膏、或以此膏膏他人者、其人必滅絕於民中、○
<h2> 命造聖香
</h2>
出 30:34 主又諭<u>摩西</u>曰、爾取香品、即拿他弗、 拿他弗有譯楓香施喜列、喜利比拿、 喜利比拿有譯阿魏有譯阿虞與乳香之清者、權之必相等、
出 30:35 又加以鹽、循和香法作清潔之聖香、
出 30:36 將此香少許、搗之極細、焚 焚原文作置於會幕內法匱前、我在彼降臨諭爾、爾當以此香為至聖、
出 30:37 爾所當作之香、不可循此法為己私製、當以此香為聖香歸於主、
出 30:38 若有人為聞香、循此法私自製香、其人必滅絕於民中、
出 31:1 <h2>特選<u>比撒列</u> <u>亞何利亞伯</u>二人製造會幕及諸器具</h2> 主諭<u>摩西</u>曰、
出 31:2 我特選召 原文作我以名召<u>猶大</u>支派<u>戶珥</u>孫<u>烏利</u>子<u>比撒列</u>、
出 31:3 我以天主之神充之、使有智慧聰明知識、能作百工、
出 31:4 能思妙法以製金銀銅、
出 31:5 能鐫寶石以鑲嵌、能刻木作諸工、
出 31:6 我又選<u>但</u>支派<u>亞希撒抹</u>子<u>亞何利亞伯</u>以輔之、凡其心有智慧者、我更賦之以智慧、使可作凡我所命爾者、
出 31:7 即會幕法匱、法匱上之贖罪蓋、並會幕中之一切器具、
出 31:8 案與其器具、精金之燈臺與其一切器具、及焚香臺、
出 31:9 火焚祭臺與其一切器具、並洗濯之盤與盤座、
出 31:10 在聖所奉事時所用之繡華衣、與祭司<u>亞倫</u>之聖衣、並其諸子供祭司職所衣之衣、
出 31:11 膏油及在聖所所用之香、彼等悉當遵我所命爾者而作、○
<h2> 復命守安息日
</h2>
出 31:12 主諭<u>摩西</u>曰、
出 31:13 告<u>以色列</u>人云、爾曹當守我安息日、此安息日、於我與爾曹間歷代為證、俾爾知我耶和華使爾成聖者、
出 31:14 當守安息日、以為聖日、凡犯之者必治之死、於是日操作者必滅絕於民中、
出 31:15 六日間可操作、至第七日、乃大安息日、在主前為聖日、凡於安息日操作者必治之死、
出 31:16 <u>以色列</u>人當歷代守安息日以為永約、
出 31:17 安息日乃我與<u>以色列</u>人之間永世為證、蓋六日間我耶和華創造天地、至第七日、乃止而安息、○
<h2> 以二法板賜<u>摩西</u>
</h2>
出 31:18 天主在<u>西乃</u>山諭<u>摩西</u>畢、賜之二法板、即石板、其上之字、乃天主親手 天主親手原文作天主之指所書者、
出 32:1 <h2>民見<u>摩西</u>久不下山共迫<u>亞倫</u>為造犢像</h2> 民見<u>摩西</u>遲延不下山、遂紛集於<u>亞倫</u>前、曰、起、為我儕造神、可為我前導、蓋導我儕出<u>伊及</u>之<u>摩西</u>、不知其何遇、
出 32:2 <u>亞倫</u>謂之曰、可往脫爾妻與子女垂耳之金環、攜以給我、
出 32:3 於是民眾遂脫垂耳之金環、攜之予<u>亞倫</u>、
出 32:4 <u>亞倫</u>由其手受之、以鑄犢、以鑿修之成形、民彼此云、<u>以色列</u>人歟、此即導爾出<u>伊及</u>之神、
出 32:5 <u>亞倫</u>見之、遂建祭臺於其前、<u>亞倫</u>又宣告曰、明日乃耶和華之節筵、 或作明日乃節期崇事耶和華
出 32:6 明日、民夙興、獻火焚祭與平安祭、坐而飲食、起而嬉戲、○
<h2> 天主震怒
</h2>
出 32:7 主諭<u>摩西</u>曰、往哉下山、蓋爾民、即爾所導出<u>伊及</u>地者、皆已敗壞、
出 32:8 速離我所命之之道、鑄犢崇拜祭祀、且云<u>以色列</u>人歟、此即導爾出<u>伊及</u>之神、
出 32:9 主又謂<u>摩西</u>曰、我觀此民、乃強項之民、
出 32:10 爾且聽我、我將震怒而盡滅之、使爾後裔成為大族、
<h2> <u>摩西</u>祈主息怒
</h2>
出 32:11 <u>摩西</u>在其天主耶和華前、懇求曰、斯民乃主之民、主昔以大能大力、導之出<u>伊及</u>、今何怒之甚烈乎、
出 32:12 何為使<u>伊及</u>人云、耶和華導之出<u>伊及</u>、特欲加害於彼、殺之山中、滅之於地、求主轉怒回瞋、不降所言之禍於主之民、
出 32:13 求主憶念主之僕<u>亞伯拉罕</u> <u>以撒</u> <u>以色列</u>、昔主指己而與之誓云、我必使爾後裔如天星之多、所許之全地、必賜爾後裔以為永業、
出 32:14 於是主悔其前言、 或作轉怒回瞋不降所言之禍於己民、
<h2> <u>摩西</u>持法板下山
</h2>
出 32:15 <u>摩西</u>退而下山、執二法板於手、板之二面有文字、此面有文、彼面亦然、
出 32:16 其板乃天主所作、其上之文字、亦為天主所書、 或作亦為天主之文字鐫於板上、
出 32:17 <u>約書亞</u>聞民大呼、謂<u>摩西</u>曰、營中有閧聲、
出 32:18 曰、此非戰勝之聲、亦非戰敗之聲、所聞者乃謳歌之聲、
<h2> 怒碎法板
</h2>
出 32:19 <u>摩西</u>近營、見犢、又見民舞蹈、怒甚、以手中二板擲於山下而碎之、
<h2> 毀犢成灰
</h2>
出 32:20 以所造之犢、焚以火、搗為粉、灑於水、令<u>以色列</u>人飲之、
出 32:21 <u>摩西</u>謂<u>亞倫</u>曰、斯民於爾何為、竟使之陷於重罪、
<h2> <u>亞倫</u>自辨造犢情由
</h2>
出 32:22 <u>亞倫</u>曰、我主毋怒、爾知斯民專於作惡、
出 32:23 謂我曰、為我儕作神、可為我前導、蓋導我出<u>伊及</u>之<u>摩西</u>、不知其何遇、
出 32:24 我謂之曰、凡有金飾、可脫之以予我、我以金投之火中、此犢乃出、
出 32:25 <u>摩西</u>見民縱肆、為<u>亞倫</u>所縱容、致恥辱於敵、
<h2> <u>摩西</u>傳令誅拜犢者
</h2>
出 32:26 <u>摩西</u>乃立於營門曰、凡歸主者可來就我、於是<u>利未</u>子孫、咸集就<u>摩西</u>、
出 32:27 <u>摩西</u>謂之曰、<u>以色列</u>天主耶和華如是命曰、爾曹各繫刀於腰、在營中往來、從此門至彼門、 拜犢者、無論兄弟朋友鄰里、盡殺之、
出 32:28 <u>利未</u>人遵<u>摩西</u>所命而行、是日、民中死亡者約三千人、
出 32:29 <u>摩西</u>謂<u>利未</u>人曰、爾能不顧己之子女兄弟、今日必得奉事主之職、並蒙主今日賜福於爾、○
<h2> 為民祈禱
</h2>
出 32:30 明日、<u>摩西</u>告民曰、爾獲大罪、我今登山覲主、或可使爾之罪得赦、
出 32:31 <u>摩西</u>復覲主曰、斯民獲大罪、為己鑄金神、
出 32:32 今求主免其罪、不然、求主塗抹我名於主所錄之册、
出 32:33 主諭<u>摩西</u>曰、孰獲罪於我、我將塗其名於我之册、
出 32:34 今爾導民往我所言之地、我之使者必為爾前導、迨我討罪之日、我將討其罪、
出 32:35 於是主降災於民、緣其造犢、即<u>亞倫</u>所造之犢、
出 33:1 <h2>天主不欲親導斯民</h2> 主諭<u>摩西</u>曰、昔我與<u>亞伯拉罕</u> <u>以撒</u> <u>雅各</u>立誓、許之曰、必以<u>迦南</u>地、賜爾後裔云、今爾與所導出<u>伊及</u>之民、可由此以往彼地、
出 33:2 我將遣使者於爾前、我將逐<u>迦南</u>人<u>亞摩利</u>人<u>赫</u>人<u>比利洗</u>人<u>希未</u>人<u>耶布斯</u>人、
出 33:3 導爾至流乳與蜜之地、我不與爾同往、因爾乃強項之民、恐途間我翦滅爾、
<h2> 民聞之憂甚
</h2>
出 33:4 民間此危言遂憂甚、不佩戴文飾、
出 33:5 主又諭<u>摩西</u>曰、爾告<u>以色列</u>人云、 主曰、爾為強項之民、我若降臨爾中、俄頃間必翦滅爾、今且去爾文飾、則我知若何待爾、
出 33:6 <u>以色列</u>人歸自<u>何烈</u>山、遂去其文飾、 或作以色列人在何烈山去其文飾從此不復佩戴
<h2> <u>摩西</u>移幕營外
</h2>
出 33:7 <u>摩西</u>以幕張於營外、離營少遠、稱之為會幕、凡欲求主者、出營外至會幕處、
出 33:8 當<u>摩西</u>出營往會幕時、民皆起、各立於己之幕門、瞻望<u>摩西</u>、直待<u>摩西</u>至會幕、
<h2> 主與<u>摩西</u>晤對相語
</h2>
出 33:9 <u>摩西</u>入幕時、雲柱下降、立於幕門、主遂與<u>摩西</u>言、
出 33:10 眾民見雲柱立幕門則皆起、各於己幕門俯伏而拜、
出 33:11 主與<u>摩西</u>覿面相語、如人與友言、<u>摩西</u>歸營、惟侍<u>摩西</u>者<u>嫩</u>之子少者<u>約書亞</u>不離其幕、○
<h2> <u>摩西</u>求主親導斯民
</h2>
出 33:12 <u>摩西</u>對主曰、主命我云、可導此民上、又曾言我以名而識爾、於我前蒙恩、主反未示我遣誰偕我同往、
出 33:13 今我若於主前蒙恩、求主示我以主之道、致我能識主、蒙恩於主前、並求主顧念斯民、因斯民原為主之民、
出 33:14 主曰、我必偕往、導爾至安息之地、
出 33:15 <u>摩西</u>對主曰、主若不偕往、則毋導我儕離此而上、
出 33:16 主若不與我偕往、何以知我與主之民蒙恩於主前、主若偕往、則明顯我與主之民在天下萬民中、得蒙特選、
出 33:17 主諭<u>摩西</u>曰、此爾所求、我已允之、因爾在我前蒙恩、我亦以名而識爾、
<h2> 求瞻聖榮
</h2>
出 33:18 <u>摩西</u>又曰、求主以主之榮示我、
出 33:19 主曰、我必以我之諸德顯於爾前、在爾前宣告我耶和華之名、使爾知我欲恩待者則恩待之、我欲憐憫者則憐憫之、
出 33:20 又曰、爾不能睹我面、蓋世人若睹我面不能生也、
出 33:21 主又曰、近我有一處、爾可立於磐上、
出 33:22 我榮光經過時、必藏爾於磐穴、以手掩爾、待我經過、
出 33:23 後、我移手、爾可視我背、惟我面爾不得視、
出 34:1 <h2>復造法板</h2> 主命<u>摩西</u>曰、爾琢石板二、當如前式、前之石板爾碎之、我以彼板之言、書於此板、
出 34:2 詰朝、爾當登<u>西乃</u>山、在彼、在山巔、立於我前、
出 34:3 他人不可與爾同登、遍山不可有人、牛羊亦不可牧於山前、
出 34:4 <u>摩西</u>琢石板二、與前者無異、明日夙興、遵主之命、登<u>西乃</u>山、手執二石板、
<h2> 天主降臨宜示聖名
</h2>
出 34:5 主乘雲降臨、在彼偕<u>摩西</u>立、宣告耶和華之名、 或作摩西立於主前禱告耶和華之名
出 34:6 主經行<u>摩西</u>前宣告曰、耶和華乃自有之主、乃矜憐慈愛容忍、大施恩惠、大有誠實之天主、
出 34:7 施恩於人、直至千世、 或作施恩於千萬人赦愆尤過失罪惡、惟罪當罰者、斷無不罰、為父之罪、罰子孫至三四代、
<h2> <u>摩西</u>求主赦罪與民偕往
</h2>
出 34:8 <u>摩西</u>急俯伏於地敬拜、
出 34:9 曰、主歟、我若蒙恩於主前、求主與我偕往、蓋斯民強項、又求主赦我儕愆尤罪惡、使我儕為主之民、 民原文作業
<h2> 天主與民立約復申前命
</h2>
出 34:10 主曰、我今立約、將行異跡於爾眾民前、天下萬國中、未之見也、使爾四周之民、見我向爾所行之事、以為可畏、
出 34:11 我今日所命爾者當謹守、我於爾前將逐<u>亞摩利</u>人<u>迦南</u>人<u>赫</u>人<u>比利洗</u>人<u>希未</u>人<u>耶布斯</u>人、
出 34:12 爾所往之地、慎毋與其居民立約、恐其居於爾中、陷爾於罪網、
出 34:13 爾必毀其祭壇、摧其柱像、斫其亞舍拉、 亞舍拉或作木偶
出 34:14 毋崇拜他神、因我耶和華稱為忌邪者、乃忌邪之天主、
出 34:15 爾若與其地之居民立約、恐彼妄從其神、祭祀其神、招爾食其祭物、
出 34:16 又恐爾為爾子娶其女、其女妄從其神、誘爾子亦妄從其神、
出 34:17 爾毋為己鑄神像、
出 34:18 當守除酵節、遵我所命、在亞筆月內、按定期、七日食無酵餅、蓋亞筆月爾出<u>伊及</u>也、
出 34:19 凡初胎者悉歸我、爾畜之首生、無論牛羊、牡者悉歸我、
出 34:20 惟首生之驢、當以羔代贖、否則折其頸、首生男子、必以金贖之、覲我時、毋徒手而至、
出 34:21 六日間爾可操作、至第七日當安息、雖時逢稼穡、亦當安息、
出 34:22 麥秋之初、當守七七節期、百穀收藏歲終之時、亦當守節期、
出 34:23 爾一切男子、一年三次、當覲於主<u>以色列</u>之天主耶和華前、
出 34:24 我必逐列邦於爾前、開廓爾境、爾一年三次、往覲爾天主耶和華、於此時必無人貪謀爾地、
出 34:25 祭我之犧牲、其血毋和酵而獻、逾越節羔、毋留其肉於明日、
出 34:26 爾田所出之初實、必薦於爾天主耶和華之殿、毋以羔母之乳烹羔、○
出 34:27 主諭<u>摩西</u>曰、爾當錄是言、蓋我與爾及<u>以色列</u>人立約、必循此言、
<h2> <u>摩西</u>在山復歷四旬乃持法板而下面色發光以帕蒙面
</h2>
出 34:28 <u>摩西</u>在山與主居四十晝夜、不食不飲、 不食不飲原文作不食餅不飲水主以立約之言、即十誡、書於二板、○
出 34:29 <u>摩西</u>下<u>西乃</u>山、手執二法板、<u>摩西</u>不知自主與己言時、其面之膚激射光輝、
出 34:30 <u>亞倫</u>與<u>以色列</u>眾人、見<u>摩西</u>面之膚激射光輝、遂懼、不敢近其前、
出 34:31 <u>摩西</u>召之、於是<u>亞倫</u>與會中諸牧伯遂來前、<u>摩西</u>與之言、
出 34:32 後、眾<u>以色列</u>人亦近前、<u>摩西</u>以主在<u>西乃</u>山凡所諭者悉命之、
出 34:33 <u>摩西</u>與眾言竟、以帕蒙面、
出 34:34 <u>摩西</u>近主前與主言時、則去其帕、及出、以主所諭者告<u>以色列</u>人、
出 34:35 <u>以色列</u>人見<u>摩西</u>面之膚激射光輝、<u>摩西</u>復以帕蒙面、迨入與主言時、乃以帕去之、
出 35:1 <h2><u>摩西</u>聚民傳示主命</h2> <u>摩西</u>集<u>以色列</u>會眾謂之曰、主所諭當行者如此、
出 35:2 六日間可操作、至第七日乃主之安息日、當以為聖日、凡是日操作者、必治之死、
出 35:3 當安息日、爾毋於居室中舉火、○
出 35:4 <u>摩西</u>又告<u>以色列</u>會眾曰、主所諭者如此、
出 35:5 當獻禮物於主、凡誠心願獻者、方獻禮物於主、即金銀銅、
出 35:6 藍色紫色絳色縷、白細麻、山羊毛、
出 35:7 牡羊皮之染紅者、海龍皮、什停木、
出 35:8 燃燈之油、製膏製香之香品、
出 35:9 紅瑪瑙、及別類寶石、可嵌於以弗得與胸牌上、
出 35:10 爾中凡有智慧心者、必至而造凡主所命者、
出 35:11 即會幕、外幕、幕蓋、鈎、板、楗、柱座、
出 35:12 法匱與其杠、贖罪蓋與掩法匱之幔、
出 35:13 案與其杠、與案之一切器具、及陳設之餅、
出 35:14 常燃之燈臺、與其器具、其盞與油、
出 35:15 焚香臺與其杠、膏油與馨香、會幕之門簾、
出 35:16 祭臺與其銅網與杠與一切器具、洗濯之盤與其座、
出 35:17 院幃、院柱、院座、並院之門簾、
出 35:18 會幕之橛、院之橛與繩索、
出 35:19 在聖所奉事時、所用之繡華衣、與祭司<u>亞倫</u>之聖衣、並其諸子供祭司職所衣之衣、○
<h2> 民皆樂獻
</h2>
出 35:20 <u>以色列</u>會眾、自<u>摩西</u>前而退、
出 35:21 凡誠心樂獻者、皆攜禮物以獻於主、備作會幕與其中所用一切器具、又備作聖衣、
出 35:22 於是凡心中樂獻之男女、皆以鼻環、耳環、手釧、 或作手釧鼻環指環垂項之珠、 或作瓔珞諸金飾、攜以奉之、凡獻金於主者、則攜金、
出 35:23 凡有藍色紫色絳色之縷、與白細麻、山羊毛、牡羊皮之染紅者、海龍皮、悉攜以奉之、
出 35:24 凡獻金銀銅者、亦攜之以獻於主、凡有什停木、宜於造作者、亦攜之至、
出 35:25 凡婦有慧心者、親手紡藍色紫色絳色縷、與白細麻、以所紡者攜之至、
出 35:26 凡婦心中樂願者、用智慧紡羊毛、
出 35:27 諸牧伯以紅瑪瑙、及飾於以弗得胸牌之寶石、
出 35:28 香品與油、為燃燈、為製膏、為製馨香、悉攜之至、
出 35:29 <u>以色列</u>之眾男女、凡誠心樂獻者、攜禮物獻於主、以備作主託<u>摩西</u>所命作之諸物、○
<h2> 宣示特選<u>比撒列</u> <u>亞何利亞伯</u>製造會幕及諸物
</h2>
出 35:30 <u>摩西</u>諭<u>以色列</u>人曰、主特選召 原文作主以名召<u>猶大</u>支派、<u>戶珥</u>孫<u>烏利</u>子<u>比撒列</u>、
出 35:31 主以天主之神充之、使有智慧聰明知識、能作百工、
出 35:32 能思妙法以製金銀銅、
出 35:33 能鐫寶石以鑲嵌、能刻木作奇巧百工、
出 35:34 又賦以心中靈明能誨人、<u>但</u>支派<u>亞希撒抹</u>子<u>亞何利亞伯</u>亦如是、
出 35:35 主賜以智慧充滿其心、使之能作各種金工本工、能以藍色紫色絳色縷、與白細麻、刺繡組織、能作諸工、能思百巧、
出 36:1 <h2>以民獻之物授於匠人</h2> <u>比撒列</u>與<u>亞何利亞伯</u>、並有智慧心者、即蒙主賦以智慧聰明、使知如何製作者、當遵主所命、為聖所作當作之諸物、○
出 36:2 <u>摩西</u>召<u>比撒列</u>與<u>亞何利亞伯</u>、及一切有智慧心、即蒙主賦以才智者、又心願就工造作者、俱來、
出 36:3 彼等將<u>以色列</u>人所獻於聖所之禮物、從<u>摩西</u>前取之以製作、民每朝仍攜禮物以獻、
出 36:4 作聖所工之諸有智慧者、暫停工作、
<h2> 民獻之物既足且餘<u>摩西</u>示以無庸更獻
</h2>
出 36:5 咸來謂<u>摩西</u>曰、主所命製作者、民所獻備用之物料、綽然有餘、
出 36:6 <u>摩西</u>傳令、使人宣告於營曰、男女毋再備物以獻於聖所、民乃不復攜物以獻、
出 36:7 蓋所有之材、足以作當作之諸物、且有餘矣、○
<h2> 造十繡幔
</h2>
出 36:8 凡有智慧心者、作會幕、先作十幔、用撚之白細麻與藍色紫色絳色縷作之、按精細織法、上織基路伯、
出 36:9 每幔長二十八尺、廣四尺、諸幔長廣維一、
出 36:10 五幔連成一幅、又五幔連成一幅、
出 36:11 又作紫色襻、置於此幅末幔之邊、彼幅末幔之邊亦如是、
出 36:12 此幅邊作五十襻、彼幅邊作五十襻、兩邊之襻相對、
出 36:13 又作金鈎五十、鈎連諸幔、使成一幕、
<h2> 造十一幔
</h2>
出 36:14 以山羊毛作十一幔以為外幕、
出 36:15 每幔長三十尺、廣四尺、十一幔長廣維一、連五幔成為一幅、
出 36:16 連六幔成為一幅、
出 36:17 作五十襻、置於此幅末幔之邊、彼幅末幔之邊亦如是、
出 36:18 作銅鈎五十、使外幕連成為一、
<h2> 造皮蓋與皮頂蓋
</h2>
出 36:19 以牡山羊之皮染紅者、為幕作蓋、又以海龍皮作蓋於其上、○
<h2> 造幕板造楗
</h2>
出 36:20 又以什停木為幕作豎板、
出 36:21 板長十尺、廣一尺半、
出 36:22 每板有二榫相對、一切幕板、皆循此法而作、
出 36:23 幕之南、作板二十、
出 36:24 作銀座四十、每一板下二座、接板上之二榫、
出 36:25 幕之北、作板二十、
出 36:26 作銀座四十、每一板下二座、
出 36:27 幕之西、即幕後、作板六、
出 36:28 幕後、兩頭之隅、作板二、
出 36:29 幕隅之板有環、使幕隅之板、上下聯合、二隅俱如是、
出 36:30 其板凡八、銀座十六、每一板下二座、
出 36:31 又以什停木作楗、左旁之幕板上作五楗、
出 36:32 右旁之幕板上作五楗、後旁之幕板上、即西旁之幕板上亦作五楗、
出 36:33 作當中之楗使在板內、由此邊達於彼邊、
出 36:34 以金蔽板、又作金環貫楗、楗亦以金蔽之、
<h2> 造遮法匱幔
</h2>
出 36:35 又以藍色紫色絳色縷、與撚之白細麻、製幕內幔、按精細織法、上織基路伯、
出 36:36 以什停木、作懸幔之四柱、蔽之以金、上有金鈎、以銀為柱鑄四銀座、
<h2> 造幕門簾
</h2>
出 36:37 又以藍色紫色絳色縷、與撚之白細麻、作幕門之簾、上繡花紋、
出 36:38 作懸簾之柱五、與柱上之鈎、以金蔽柱首、與柱上之桁、為柱作銅座五、
出 37:1 <h2>造法匱</h2> <u>比撒列</u>以什停木作法匱、長二尺半、廣一尺半、高一尺半、
出 37:2 內外蔽以精金、其上四圍以金作緣、
出 37:3 為之鑄金環四、置於四隅、此旁二環、彼旁二環、
出 37:4 又以什停木作杠、蔽之以金、
出 37:5 以杠貫於匱旁之環、藉以舁匱、○
<h2> 造贖罪蓋及二基路伯
</h2>
出 37:6 以精金作贖罪蓋、長二尺半、廣一尺半、
出 37:7 以金作二基路伯、以鏇法作之、置於贖罪蓋之兩旁、
出 37:8 此旁作一基路伯、彼旁作一基路伯、於贖罪蓋之兩旁作基路伯、
出 37:9 基路伯高展其翼、以覆贖罪蓋、其面向贖罪蓋、彼此相對、○
<h2> 造案及諸器具
</h2>
出 37:10 以什停木作案、長二尺、廣一尺、高一尺半、
出 37:11 蔽以精金、四周以金作緣、
出 37:12 案四圍、各作一橫梁、廣一掌、在橫梁上、四周以金作緣、
出 37:13 為案作四金環、置於案之四隅、即於案之四足上、
出 37:14 環附於橫梁、貫杠以舁案、
出 37:15 以什停木作二杠、以金蔽之、藉以舁案、
出 37:16 以精金作案之器皿、即盤碗與奠酒之壺杯、○
<h2> 造燈臺燈盞及諸器具
</h2>
出 37:17 以精金作燈臺、用鏇法作之、燈臺之座與梃、並其上似杯似球似花之飾、皆用精金、
出 37:18 臺梃兩旁出六枝、此旁三枝、彼旁三枝、
出 37:19 此旁每枝有三杯、杯形如杏花有球有花、彼旁每枝有三杯、杯形如杏花、有球有花、自臺梃所出之六枝俱然、
出 37:20 臺梃有四杯、杯形如杏花、有球亦有花、
出 37:21 自臺梃所出之六枝、每二枝下有一球、六枝俱然、
出 37:22 燈臺之球與枝、皆用精金按鏇法製之、
出 37:23 又以精金作燈盞七、又作其翦與盤、
出 37:24 作燈臺與臺之一切器具、共有精金一他連得、○
<h2> 造焚香臺
</h2>
出 37:25 以什停木作焚香臺、長一尺、廣一尺、其製維方、高二尺、臺之四隅各出一角、
出 37:26 臺之上面與四旁並臺角、皆蔽以金、又於臺之四周作金緣、
出 37:27 作金環二、置於緣下、在其兩旁、貫杠以舁之、
出 37:28 以什停木作杠、以金蔽之、
<h2> 造聖膏與聖香
</h2>
出 37:29 又按和香之法、製聖膏與清潔之香、
出 38:1 <h2>造祭臺</h2> 以什停木作火焚祭臺、長五尺、廣五尺、其製維方、高三尺、
出 38:2 於祭臺之四隅作四角、角與臺接連、蔽之以銅、
出 38:3 又作臺之諸器、即盆、鏟、盤、鍤、火鼎、皆用銅作、
出 38:4 又為祭臺作銅網、置於祭臺中周圍之緣下、網至祭臺之半、
出 38:5 鑄四環、置於銅網之四角、可以貫杠、
出 38:6 以什停木作杠、以銅蔽之、
出 38:7 以杠貫於祭臺旁之環內、藉以舁之、祭臺乃以板作而空其內、
<h2> 造洗濯盤
</h2>
出 38:8 以銅作洗濯之盤與其座、乃以會幕門前聚集之婦所獻之銅鏡作之、○
<h2> 豎柱掛幃藩幕院
</h2>
出 38:9 幕四圍之院、以撚之白細麻作幃、以為墻、南旁長一百尺、
出 38:10 柱二十、銅座二十、柱上之鈎與桁、悉以銀作、
出 38:11 北旁亦長百尺、柱二十、銅座二十、柱上之鈎與桁、悉以銀作、
出 38:12 院之西旁廣五十尺、作幃五十尺、柱十、銅座十、柱上之鈎與桁、悉以銀作、
出 38:13 院之東旁廣五十尺、
出 38:14 院門之左作幃十五尺、柱三、銅座三、
出 38:15 院門之右作幃十五尺、柱三、銅座三、
出 38:16 四周之院幃、悉以撚之白細麻作之、
出 38:17 柱下之座皆銅、柱上之鈎與桁皆銀、又以銀蔽柱頂、院之諸柱、皆以銀桁聯絡、
出 38:18 又以藍色紫色絳色縷、與撚之白細麻、按刺繡法、作院之門簾、長二十尺、高五尺、與院之幃墻高相等、
出 38:19 作柱四、銅座四、以銀作柱上之鈎與桁、以銀蔽柱頂、
出 38:20 會幕之橛、與院四圍之橛、悉以銅作、○
<h2> 核計民獻金銀銅之數
</h2>
出 38:21 作法幕所用之材料、總目如下所記、為祭司<u>亞倫</u>子<u>以他瑪</u>率<u>利未</u>人遵<u>摩西</u>之命所核者、
出 38:22 <u>猶大</u>支派<u>戶珥</u>孫<u>烏利</u>子<u>比撒列</u>、作凡主所命<u>摩西</u>者、
出 38:23 <u>但</u>支派<u>亞希撒抹</u>子<u>亞何利亞伯</u>輔助之、彼善於木工金工、以藍色絳色紫色縷、與白細麻、刺繡組織、○
出 38:24 作聖所所用之金、即民所獻之金、按聖所權衡、計二十九他連得、七百三十舍客勒、 約三萬六千零三十五兩
出 38:25 核會眾所得之銀、按聖所權衡、計一百他連得、一千七百七十五舍客勒、 約十二萬三千八百八十七兩零五錢
出 38:26 凡被核者、自二十歲以上、共計六十萬三千五百五十人、按聖所之權衡、每人各獻舍客勒之半、即一比加、
出 38:27 用銀一百他連得、鑄聖所之座、及幔柱之座、共百座、每座一他連得、
出 38:28 用銀一千七百七十五舍客勒、作柱鈎、蔽柱頂、並作柱上之桁、
出 38:29 所獻之銅、共計七十他連得、二千四百舍客勒、 約八萬七千零八十四兩
出 38:30 以此銅作會幕門之座、與銅祭臺、及其銅網、並祭臺之諸器、
出 38:31 院四圍之座、與院門之座、會幕之橛、與院四圍之橛、
出 39:1 <h2>造聖服</h2> 以藍色紫色絳色縷、作聖所中奉事時所用之繡華衣、又為<u>亞倫</u>作聖衣、遵主所命<u>摩西</u>者、○
<h2> 造以弗得
</h2>
出 39:2 以金絲與藍色紫色絳色縷、與撚之白細麻作以弗得、
出 39:3 以擣薄之金片翦為絲、與藍色紫色絳色縷、及白細麻相雜、按精細織法以製之、
出 39:4 又於以弗得兩旁、作相連之肩帶二、
出 39:5 以弗得之帶、與以弗得製法同、 或作出於以弗得悉以金絲與藍色紫色絳色縷、及撚之白細麻、遵主諭<u>摩西</u>之命製之、
出 39:6 又修飾寶石、嵌於金槽中、用鐫印法、鐫<u>以色列</u>諸子之名、
出 39:7 置於以弗得肩帶上、為<u>以色列</u>人為記石、遵主所諭<u>摩西</u>之命、
出 39:8 以金絲與藍色紫色絳色縷、及撚之白細麻、按精細織法、製決斷之胸牌、製同以弗得、
出 39:9 胸牌方而複、長廣維一、以布指為度、
出 39:10 上嵌寶石四行一行為黃寶石、紅碧璽、綠寶石、
出 39:11 二行為翡翠、藍寶石、水蒼玉、
出 39:12 三行為紅寶石、白瑪瑙、紫晶、
出 39:13 四行為黃碧璽、紅瑪瑙、碧玉、悉嵌於金槽之中、
出 39:14 寶石之數、按<u>以色列</u>十二支派之名數、每一寶石、用鐫印法、上鐫一支派之名、十二支派皆然、
出 39:15 以精金作鏈、鏈形如繩、以編法製作、置於胸牌、
出 39:16 作二金槽、亦作二金環、置於胸牌上二邊、
出 39:17 以二金鏈、貫於胸牌邊之二金環內、
出 39:18 以二鏈頭接於二金槽、置於以弗得之肩帶、在前、
出 39:19 又作金環二、置於胸牌內之下二邊、與以弗得相對、
出 39:20 又作金環二、置於以弗得肩帶之下邊、近於肩帶、與以弗得連結之處、在以弗得帶上、
出 39:21 以藍色繩貫於胸牌之環、與以弗得之環內、以繫胸牌、使胸牌貼於以弗得帶上、如此胸牌不離以弗得、遵主所諭<u>摩西</u>之命、○
<h2> 造外袍
</h2>
出 39:22 又製外袍、衣於以弗得之下、其色純藍、
出 39:23 當肩之中、留空隙、四周織緣、彷彿甲領、使之不裂、
出 39:24 以藍色紫色絳色縷、製石榴狀、置於袍四圍之下緣、
出 39:25 以精金作鈴、置於石榴間、在袍四圍之下緣、
出 39:26 金鈴與石榴相間、奉事之時、可衣是衣、遵主所諭<u>摩西</u>之命、○
<h2> 造內袍並造巾冠袴帶
</h2>
出 39:27 以白細麻為<u>亞倫</u>與其諸子製內袍、
出 39:28 以白細麻作首巾與冠、又以撚之白細麻作袴、
出 39:29 以藍色紫色絳色縷、與撚之白細麻、按刺繡法、製大帶、遵主所諭<u>摩西</u>之命、○
<h2> 造冠上金牌
</h2>
出 39:30 以精金作聖冠上之牌、按鐫印法、鐫字於上、曰為聖歸於主、
出 39:31 以藍色繩將金牌繫於冠上、遵主所諭<u>摩西</u>之命、○
<h2> 幕工告竣
</h2>
出 39:32 於是、會幕諸工告竣、<u>以色列</u>人遵主所諭<u>摩西</u>之命而行、
出 39:33 以會幕與會幕之諸器、攜至<u>摩西</u>前、即鈎、板楗、柱座、
出 39:34 牡羊皮之染紅者以為蓋、海龍皮以為頂蓋、並掩法匱之幔、
出 39:35 法匱與其杠及贖罪蓋、
出 39:36 案與其諸器、及陳設之餅、
出 39:37 精金之燈臺、與其上所陳列之燈盞、與其諸器、及燃燈之油、
出 39:38 金 焚香臺、膏油、馨香、幕之門簾、
出 39:39 銅祭臺與其銅網、其杠與其諸器、洗濯之盤與盤座、
出 39:40 院幃與柱及柱座、院門之簾與繩與橛、並會幕中所用之諸器、
出 39:41 在聖所奉事時所用之繡華衣、與祭司<u>亞倫</u>之聖衣、並其諸子供祭司職所衣之衣、
<h2> <u>摩西</u>查閱諸工悉以為美
</h2>
出 39:42 <u>以色列</u>人遵主所諭<u>摩西</u>之命而作諸物、
出 39:43 <u>摩西</u>觀其所作諸物、皆遵主所命而作、<u>摩西</u>遂為之祝福、
出 40:1 <h2>天主命<u>摩西</u>立會幕</h2> 主諭<u>摩西</u>曰、
出 40:2 正月朔、爾當建會幕、
出 40:3 以法匱置於其內、以幔掩法匱、
出 40:4 舁案入幕、上陳所當陳者、舁燈臺入、上置燈盞、 舁燈臺入上置燈盞或作舁燈臺入而燃其燈
出 40:5 以焚香之金臺、置於法匱前、懸幕之門簾、
出 40:6 以火焚祭臺、置於會幕門前、
出 40:7 以洗濯之盤、置於會幕與祭臺間、而盛水其中、
出 40:8 在會幕四圍立 柱施帷為院、懸簾於院門、
<h2> 命以聖膏釁幕
</h2>
出 40:9 以膏膏會幕及其中所有、以會幕及其諸器別為聖、
出 40:10 膏火焚祭臺與其諸器、以祭臺區別為聖、祭臺即成為至聖、
出 40:11 又膏洗濯之盤與其座、區別為聖、
<h2> 命為<u>亞倫</u>及其諸子行分派禮
</h2>
出 40:12 使<u>亞倫</u>與其諸子、近至會幕門前、濯之以水、
出 40:13 以聖衣衣<u>亞倫</u>、膏之以膏、區別為聖、使為祭司奉事我、
出 40:14 使其諸子近前、衣之以袍、
出 40:15 膏之如膏其父然、使為祭司奉事我、彼受此膏、則得歷代為祭司之職、
出 40:16 <u>摩西</u>遵主凡諭之之命而行、○
<h2> <u>摩西</u>遵行主命
</h2>
出 40:17 第二年、正月朔、會幕遂建、
出 40:18 <u>摩西</u>建會幕、置座、立板、施楗、豎柱、
出 40:19 張外幕、上覆外幕之蓋、遵主諭<u>摩西</u>之命、
出 40:20 以法板藏於匱中、貫杠於匱之兩旁、置贖罪蓋於匱上、
出 40:21 舁匱入會幕、懸幔掩法匱、遵主所諭<u>摩西</u>之命、
出 40:22 置案於會幕北旁、在幔之外、
出 40:23 其上以餅陳設於主前、遵主諭<u>摩西</u>之命、
出 40:24 以燈臺置於會幕內、在南旁、與案相對、
出 40:25 上陳燈盞 或作燃燈於主前、遵主所諭<u>摩西</u>之命、
出 40:26 置金 焚香臺於會幕內、在幔前、
出 40:27 其上焚香、遵主所諭<u>摩西</u>之命、
出 40:28 又懸幕之門簾、
出 40:29 於會幕前置火焚祭臺、其上獻火焚祭與素祭、遵主所諭<u>摩西</u>之命、
出 40:30 以洗濯之盤、置於會幕與祭臺間、盛水以洗濯、
出 40:31 <u>摩西</u>與<u>亞倫</u>及<u>亞倫</u>諸子、悉於此洗手濯足、
出 40:32 入會幕之時、或近祭臺之時、則皆洗濯、遵主所諭<u>摩西</u>之命、
出 40:33 在會幕與祭臺四圍立 柱施幃為院、並懸簾於院門、如此<u>摩西</u>竣厥工、○
<h2> 彩雲覆幕聖榮降臨幕內
</h2>
出 40:34 當時有雲覆會幕、主之榮光盈於其中、
出 40:35 因雲覆會幕上、主之榮光充之、故<u>摩西</u>不能入會幕、
出 40:36 雲由幕上升、<u>以色列</u>人方啟行遄徵、
出 40:37 雲若不上升、則不啟行、以待雲升之日、
出 40:38 凡<u>以色列</u>人遄徵、晝有主之雲於幕上、夜有火光於幕內、在<u>以色列</u>眾人之目前、
利 1:1 <h2>論獻火焚祭</h2> 主由會幕中召<u>摩西</u>諭之曰、
利 1:2 爾告<u>以色列</u>人云、爾中若有人以牲畜獻於主為祭、祗可用牛羊以獻、
<h2> 以牛為祭
</h2>
利 1:3 若用牛以獻火焚祭、必用無疵之牡者、牽於會幕門前、獻於主以蒙悅納、
利 1:4 按手於火焚祭牲之首、可蒙悅納、可冀罪贖、
利 1:5 宰牛於主前、<u>亞倫</u>之子孫為祭司、攜血以至、灑於會幕門前之祭臺四周、
利 1:6 剝火焚祭牲之皮、將肉剖分為塊、
利 1:7 祭司<u>亞倫</u>之子孫、燃火於祭臺、陳柴於火上、
利 1:8 <u>亞倫</u>之子孫為祭司、以所剖分之肉、與首及脂、置於祭臺火焚之柴上、 或作悉陳於柴在祭臺之火上下同
利 1:9 惟臟與脛以水洗滌、祭司將一切焚於祭臺上、是為火焚祭、為馨香之火祭獻於主、○
<h2> 以羊為祭
</h2>
利 1:10 若用羊獻為火焚祭、無論綿羊山羊、皆當用無疵之牡者、
利 1:11 當宰於主前、在祭臺北、<u>亞倫</u>之子孫為祭司、以血灑於祭臺四周、
利 1:12 將祭牲之肉、剖分為塊、祭司以所剖分之肉、與首及脂、置於祭臺火焚之柴上、
利 1:13 惟臟與脛以水洗滌、祭司悉奉之、焚於祭臺上、是為火焚祭、為馨香之火祭獻於主、○
<h2> 以禽為祭
</h2>
利 1:14 若用禽獻於主為火焚祭、則用鳲鳩、或用雛鴿、
利 1:15 祭司攜至祭臺前、折其首焚於祭臺上、擠血於祭臺旁、
利 1:16 除䐿與毛、棄於祭臺東、傾灰之處、
利 1:17 持兩翼而裂之、但毋裂盡、祭司遂焚於祭臺火焚之柴上、是為火焚祭、為馨香之火祭獻於主、
利 2:1 <h2>論獻素祭或以生麵而獻</h2> 若有人獻素祭於主、則用細麵、上傾以油、加以乳香、
利 2:2 攜於祭司<u>亞倫</u>子孫前、祭司取和油之麵一握、及所有之乳香、焚於臺上為祭、此為火祭、為馨香獻於主、
利 2:3 素祭所餘、歸於<u>亞倫</u>及其子孫、此乃獻於主火祭所餘者、為至聖之物、○
<h2> 或炊而獻
</h2>
利 2:4 若用爐炊之物、獻為素祭、則用和油之無酵細麵餅、與抹油之無酵薄餅、○
<h2> 或烙而獻
</h2>
利 2:5 若用鏊烙之物、獻為素祭、則用和油之細麵、亦當無酵、
利 2:6 分之為塊、上傾以油、是為素祭、○
<h2> 或熬而獻
</h2>
利 2:7 若用釜熬之物、獻為素祭、則用和油之細麵作之、
利 2:8 以油與麵所備之素祭、奉於主、授於祭司、祭司攜至祭臺前、
利 2:9 祭司從其中取所當獻者、焚於祭臺上、是為火祭、為馨香獻於主、
利 2:10 素祭所餘、歸於<u>亞倫</u>及其子孫、此乃獻於主火祭所餘者、為至聖之物、
利 2:11 凡獻於主之素祭、皆不可有酵、凡有酵有蜜者、毋焚獻於主前為祭、
利 2:12 獻於主為初熟之禮物則可、獻於祭臺為馨香則不可、
<h2> 獻物均宜加鹽
</h2>
利 2:13 凡爾所獻之素祭、悉醃之以鹽、在爾素祭不可缺爾天主定約之鹽、無論獻何祭、必兼獻鹽焉、○
<h2> 論獻初實為素祭
</h2>
利 2:14 若用初熟之物、獻於主為素祭、則以火烘之嘉穗、或搗碎之新穀以獻、
利 2:15 傾以油、加以乳香、是為素祭、
利 2:16 祭司由此搗碎之新穀與油中取所當獻者、並所有之乳香、悉焚之、是為獻於主之火祭、
利 3:1 <h2>論獻平安祭或獻牛</h2> 人獻平安祭、若用牛、無論牝牡、皆當用無疵者、牽於主前、
利 3:2 按手於所獻祭牲之首、宰於會幕門前、<u>亞倫</u>之子孫為祭司、灑血於祭臺四周、
利 3:3 由平安祭牲、有所當取者、以獻於主為火祭、即蓋臟之脂、與臟內所有之脂、
利 3:4 二內腎及其上之脂、在其脇旁者、並與腎相近之肝片、
利 3:5 <u>亞倫</u>之子孫、悉焚之於祭臺、在柴上之火焚祭上、是為火祭、為馨香獻於主、○
<h2> 或獻綿羊
</h2>
利 3:6 人獻平安祭、若用羊、無論牝牡皆當用無疵者以獻、
利 3:7 若所獻者為綿羊、當牽於主前、
利 3:8 按手於所獻之祭牲首上、宰於會幕前、<u>亞倫</u>之子孫、灑血於祭臺四周、
利 3:9 由平安祭牲、有所當取者、以獻於主為火祭、即脂與全尾、尾必以脊骨而斷、蓋臟之脂、與臟內所有之脂、
利 3:10 二內腎及其上之脂、在其脅旁者、並與腎相近之肝片、
利 3:11 祭司悉焚於祭臺上、為火祭以饗主、
<h2> 或獻山羊
</h2>
利 3:12 若所獻者為山羊、當牽於主前、
利 3:13 按手於其首、宰於會幕前、<u>亞倫</u>之子孫、灑血於祭臺四周、
利 3:14 由祭牲有所當取者、以獻於主為火祭、即蓋臟之脂、與臟內所有之脂、
利 3:15 二內腎及其上之脂、在其脇旁者、並與腎相近之肝片、
利 3:16 祭司悉焚於祭臺上為火祭、為馨香以饗主、所有之脂皆當獻於主、
利 3:17 爾無論居何處、毋食脂與血、為歷代永定之例、
利 4:1 <h2>論誤陷於罪獻贖罪祭</h2> 主諭<u>摩西</u>曰、
利 4:2 爾告<u>以色列</u>人云、主之誡命中、若有人誤犯其一、行所不可行者、 則當獻贖罪祭、
<h2> 大祭司誤犯獻贖罪祭
</h2>
利 4:3 若受膏之祭司犯罪、使民亦陷於罪、則當因所犯之罪、以無疵之牡犢、獻於主為贖罪祭、
利 4:4 牽犢至會幕門於主前、按手於其首、宰之於主前、
利 4:5 受膏之祭司取犢血奉入會幕、
利 4:6 祭司以指蘸血、灑於主前凡七次、即聖所之幔前、
利 4:7 又取血塗於會幕內主前香臺之角、犢之餘血傾於會幕門前祭臺之基、
利 4:8 此為贖罪祭之犢、當盡取其脂、即蓋臟之脂、及臟內所有之脂、
利 4:9 又取二內腎及其上之脂、在其脇旁者、並與腎相近之肝片、
利 4:10 取此一切與取自平安祭犢者無異、祭司以此悉焚於祭臺上、
利 4:11 犢之皮與所有之肉、並其首脛臟糞、
利 4:12 即犢之全體、悉移於營外潔淨之地、即傾灰之處、置於柴以火焚之、焚其犢必於傾灰之處、○
<h2> 會眾誤犯獻贖罪祭
</h2>
利 4:13 若<u>以色列</u>會眾、誤犯主誡命之一、行所不可行者、而不自知、遂致陷於罪愆、
利 4:14 所犯之罪、後乃覺悟、會眾則當獻牡犢為贖罪祭、牽犢至會幕前、
利 4:15 會中長老、在主前、按手於犢首、宰犢於主前、
利 4:16 受膏之祭司、取犢血奉入會幕、
利 4:17 祭司以指蘸血、灑於主前凡七次、即聖所之幔前、
利 4:18 又取血塗於會幕內主前焚香臺之角、餘血傾於會幕門前祭臺之基、
利 4:19 盡取其脂、焚於祭臺上、
利 4:20 獻此犢、如獻贖罪祭之犢然、如是、祭司為會眾贖罪、必蒙赦宥、
利 4:21 當移犢於營外而焚之、與焚前言之犢無異、此為會眾之贖罪祭、○
<h2> 族長誤犯獻贖罪祭
</h2>
利 4:22 若有族長獲罪、誤犯其天主耶和華誡命之一、行所不可行者、遂致陷於罪愆、
利 4:23 所犯之罪、後乃覺悟、則當獻無疵之牡山羊為祭、
利 4:24 按手於牡山羊之首、宰於主前、即宰火焚祭牲之處、此為贖罪祭、
利 4:25 祭司以指蘸贖罪祭牲之血、塗於祭臺角上、傾餘血於祭臺之基、
利 4:26 所有之脂、焚於祭臺上、如焚平安祭牲之脂然、如是、祭司為彼贖罪、必蒙赦宥、○
<h2> 庶民誤犯獻贖罪祭
</h2>
利 4:27 民中若有人誤犯主誡命之一、行所不可行者、遂致陷於罪愆、
利 4:28 所犯之罪、後乃覺悟、則當因其所犯之罪、獻無疵之牝山羊為祭、
利 4:29 按手於贖罪祭牲之首、宰贖罪祭牲於宰火焚祭牲之處、
利 4:30 祭司以指蘸其血、塗於祭臺角上、傾餘血於祭臺之基、
利 4:31 盡取其脂、如取平安祭牲之脂然、祭司悉焚於臺之上、為馨香獻於主、如是、祭司為彼贖罪、必蒙赦宥、
利 4:32 若獻綿羊為贖罪祭、則用無疵之牝者、
利 4:33 按手於贖罪祭牲之首、宰贖罪祭牲於宰火焚祭牲之處、
利 4:34 祭司以指蘸贖罪祭牲之血、塗於祭臺角上、傾餘血於祭臺之基、
利 4:35 盡取其脂、如取平安祭牲之脂然、祭司悉焚於祭臺、在獻於主之火祭上、如是、祭司為彼贖所犯之罪、必蒙赦宥、
利 5:1 <h2>匿事不報干戾</h2> 若有人聞人發誓、彼雖能證其所見所知、而不欲述之、於是有罪、 或作若有人為證者雖聞訟者發誓不欲以所見所聞明告於是有罪
<h2> 捫不潔物獲罪
</h2>
利 5:2 或有人捫不潔之物、或捫不潔之死獸、不潔之死畜、不潔之死蟲、不自知之而蒙不潔、致獲愆尤、
利 5:3 或捫他人之不潔、使己亦蒙不潔、先不知、後乃知、致獲愆尤、
<h2> 躁妄發誓取咎
</h2>
利 5:4 或有人造次啟口發誓許願、或善或惡、無論何誓、先不知、後乃知、致獲愆尤、
<h2> 均宜獻祭補過或獻羊
</h2>
利 5:5 此數端中若犯一端、則當自認所犯之罪、
利 5:6 因所犯之罪、當以贖愆祭獻於主、或用一牝綿羊、或用一牝山羊、為贖罪祭、祭司即為彼贖罪、
<h2> 或獻禽
</h2>
利 5:7 若無力獻羊、則可因其所犯之罪、用二鳲鳩、或二雛鴿、獻於主為贖愆祭、一為贖罪祭、一為火焚祭、
利 5:8 攜至祭司前、祭司取為火焚祭者先獻、當從鳥項折其首、但勿折斷、
利 5:9 以贖罪祭鳥之血、灑於祭臺旁、餘血擠於祭臺基、是為贖罪祭、
利 5:10 以其二獻為火焚祭、循其常例、如此、祭司為彼贖罪、必蒙赦宥、
<h2> 或獻麵
</h2>
利 5:11 若無力獻二鳲鳩、或二雛鴿、即可因其所犯之罪、獻細麵伊法十分之一、不傾油、不加乳香、因為贖罪祭、
利 5:12 攜至祭司前、祭司取所當獻者一握、焚於祭臺在獻於主之火祭上、是為贖罪祭、
利 5:13 彼於此數端中犯一端、如此、祭司為彼贖罪、必蒙赦宥、所餘之麵、歸於祭司、與素祭無異、○
<h2> 誤佔聖物亦宜獻祭補過
</h2>
利 5:14 主諭<u>摩西</u>曰、
利 5:15 人若誤佔獻主之聖物犯罪、則當依爾所估之銀舍客勒若干、按聖所權衡、購無疵之牡羊、獻於主為贖愆祭、
利 5:16 當償所佔之聖物、又加五分之一、授於祭司、祭司用贖愆祭之牡羊、為之贖罪、彼必蒙赦宥、○
<h2> 誤犯誡命亦宜獻祭補過
</h2>
利 5:17 若有人誤犯主誡命之一、行所不可行者、己不知之、於是有愆、陷於罪中、
利 5:18 則當依爾所估之價、取一無疵之牡綿羊、攜至祭司前、為贖愆祭、祭司為彼贖無心誤犯之罪愆、必蒙赦宥、
利 5:19 是為贖愆祭、因彼於主前犯罪愆、
利 6:1 <h2>欺佔人物誓不承認因而犯罪亦宜獻祭補過</h2> 主諭<u>摩西</u>曰、
利 6:2 人若獲罪干犯主、或受人之付託、或為貿易受人之財、諱之曰未受、或奪人之物、或詐人之財、
利 6:3 或拾人所遺、誑言未拾、若於此諸端、妄誓獲罪、
利 6:4 如此獲罪有愆之後、當償所奪所詐、人所付託、所拾之遺物、
利 6:5 無論佔據何物、凡不認而妄誓者、悉當在獻贖愆祭之日、以原物歸於其主、又加五分之一、
利 6:6 又當按爾所估之價、以無疵之牡綿羊、攜至祭司前、以獻於主為贖愆祭、
利 6:7 祭司在主前、為彼贖罪、無論犯何端、必蒙赦宥、○
<h2> 火焚祭例
</h2>
利 6:8 主諭<u>摩西</u>曰、
利 6:9 爾告<u>亞倫</u>與其諸子云、火焚祭之例如是、此火焚祭、當終夜直至天明焚於祭臺、祭臺上之火、當永燃不滅、
利 6:10 祭司當衣白細麻衣、亦衣白細麻袴、蔽其下體、除祭臺上所化火焚祭之灰、傾於祭臺旁、
利 6:11 厥後祭司解是衣而衣他衣、攜灰出營外、至清潔之處、
利 6:12 惟祭臺上之火、常燃不滅、祭司每晨、燒柴於火上、陳列火焚祭、又焚平安祭牲之脂、
利 6:13 祭臺上之火、當永燃不滅、○
<h2> 素祭例
</h2>
利 6:14 素祭之例如是、<u>亞倫</u>之子孫、將祭物奉於主前、攜至祭臺、
利 6:15 由其中取麵與油一握、及素祭所有之乳香、悉焚於祭臺、為馨香獻於主、
利 6:16 素祭所餘、<u>亞倫</u>及其子孫可食、當作無酵餅食於聖所、在會幕院中、
利 6:17 炊之毋和酵、是乃由獻於我之火祭中所賜彼之分、為至聖之物、與贖罪祭贖愆祭無異、
利 6:18 <u>亞倫</u>之後裔、凡男子方可食之、由獻於主之火祭中所得、為爾歷代永定之例、 或作此為彼等由獻於主之火祭歷代所應得之分凡捫之者、亦必成聖、○
<h2> 祭司受膏日所當獻者
</h2>
利 6:19 主諭<u>摩西</u>曰、
利 6:20 <u>亞倫</u>及其諸子、於受膏之日、所當獻於主之素祭如是、當用細麵伊法十分之一、為常獻之素祭、朝獻其半、暮獻其半、
利 6:21 和油炊於鏊、浸於油中、劈之為塊、獻為素祭、為馨香獻於主、
利 6:22 <u>亞倫</u>子孫中、凡相繼受膏為大祭司者、必如是獻於主、當盡焚之、為永定之例、
利 6:23 凡祭司所獻之素祭、必盡焚毋食、○
<h2> 贖罪祭例
</h2>
利 6:24 主諭<u>摩西</u>曰、
利 6:25 爾告<u>亞倫</u>及其諸子云、贖罪祭之例如是、在宰火焚祭牲之處、宰贖罪祭牲於主前、斯為至聖之物、
利 6:26 贖罪祭牲之肉、獻祭之祭司可食、當食於聖所、在會幕之院中、
利 6:27 凡捫祭牲肉者亦必成聖、若其血灑於衣上、則當於聖所洗滌、
利 6:28 烹其肉、若用瓦器、則當碎之、若用銅器、則當磨之而滌以水、
利 6:29 是肉為至聖、惟祭司之男子可食、
利 6:30 凡贖罪祭牲、若其血攜入會幕內、為在聖所贖罪、其肉毋食、必焚之以火、
利 7:1 <h2>贖愆祭例</h2> 贖愆祭之例如是、此祭為至聖、
利 7:2 在宰火焚祭牲之處、宰贖愆祭牲、灑血於祭臺四周、
利 7:3 獻所有之脂、即尾與蓋臟之脂、
利 7:4 又當取二內腎及其上之脂、在其脇旁者、並與腎相近之肝片、
利 7:5 祭司悉焚于祭臺、為獻於主之火祭、是為贖愆祭、
利 7:6 此祭牲之肉為至聖、惟祭司之男子可食、當食於聖所、
利 7:7 祭牲之肉、必歸於獻祭之祭司、贖罪祭與贖愆祭、其例維一、
利 7:8 祭司為人獻火焚祭、祭牲之皮、必歸於獻祭之祭司、
利 7:9 凡素祭、無論爐炊釜熬鏊烙者、悉歸於獻祭之祭司、
利 7:10 凡素祭、或和油或乾者、歸於<u>亞倫</u>一切子孫、悉以均分、○
<h2> 平安祭例
</h2>
利 7:11 所獻於主平安祭之例如是、
利 7:12 若為感謝獻祭、則偕感謝祭牲、同獻和油之無酵餅、抹油之無酵薄餅、油貫之細麵、及和油之餅、
<h2> 或感恩而獻
</h2>
利 7:13 又用有酵之餅、與感謝平安祭牲同獻為祭、
利 7:14 由所獻之各物中取其一、舉而獻於主、歸於灑平安祭牲血之祭司、
利 7:15 因感謝所獻之平安祭牲、其肉必食於獻祭之日、毋留於明日、
<h2> 或償願而獻或樂意而獻
</h2>
利 7:16 若所獻之祭為償願、或樂意而獻、則食於獻祭之日、所餘者明日亦可食、
利 7:17 祭肉若留至三日、必焚之以火、
利 7:18 平安祭之肉、留至三日而人食之、則祭不見納、所獻者不足為祭、乃為可憎者、食之則自取罪戾、
利 7:19 是肉若為不潔之物所污、則不可食、焚之以火、凡潔者俱可食此肉、
利 7:20 平安祭乃獻於主、人蒙不潔而食其肉、必滅絕於民中、
利 7:21 若人捫污穢、或他人之不潔、或不潔之畜、或不潔可憎之蟲 蟲或作物而食獻於主祭牲之肉、必滅絕於民中、○
<h2> 禁食牛羊脂
</h2>
利 7:22 主諭<u>摩西</u>曰、
利 7:23 爾告<u>以色列</u>人云、凡牛脂、綿羊脂、山羊脂、皆不可食、
利 7:24 凡畜自斃、或被野獸噬斃、其脂可供他用、惟毋食之、
利 7:25 凡可獻於主為火祭之牲畜、食其脂者、必滅絕於民中、
<h2> 禁食血
</h2>
利 7:26 在爾所居之處、無論鳥血獸血、皆不可食、
<h2> 獻平安祭祭司當得之分
</h2>
利 7:27 凡食血者、必滅絕於民中、○
利 7:28 主諭<u>摩西</u>曰、
利 7:29 爾告<u>以色列</u>人曰、凡獻平安祭於主者、必由其所獻平安祭牲、取數品特獻於主、
利 7:30 當親手奉獻主之火祭、即脂與胸、胸須搖於主前、
利 7:31 祭司焚脂於祭臺、惟胸歸於<u>亞倫</u>及其子孫、
利 7:32 又由平安祭牲取右腿、舉之歸於祭司、
利 7:33 <u>亞倫</u>子孫中、凡獻平安祭牲之血與脂者、必得其右腿為分、
利 7:34 <u>以色列</u>人所獻平安祭之牲、我取所搖之胸、所舉之腿、賜於祭司<u>亞倫</u>及其子孫、永為定例、
利 7:35 此乃受膏之<u>亞倫</u>及其子孫、於獻主之火祭中、應得之分、彼等近前被立為祭司奉事主、其時定此為例、
利 7:36 彼等受膏時、主命<u>以色列</u>人以此供給之、為歷代永定之例、
利 7:37 以上乃火焚祭、素祭、贖罪祭、贖愆祭、立 <u>亞倫</u>與諸子為祭司而獻之祭、及平安祭之例、
利 7:38 為主在<u>西乃</u>山所諭<u>摩西</u>者、即主在<u>西乃</u>野命<u>以色列</u>人、獻祭於主之日所命者也、
利 8:1 <h2><u>摩西</u>為<u>亞倫</u>及其諸子行分派禮</h2> 主諭<u>摩西</u>曰、
利 8:2 爾攜<u>亞倫</u>與其諸子來、取其衣及膏油、又取牡犢一、為贖罪祭、並牡綿羊二、無酵餅一筐、
利 8:3 招集會眾、至會幕門前、
利 8:4 <u>摩西</u>遵主所命而行、於是會眾集於會幕門前、
利 8:5 <u>摩西</u>告會眾曰、是乃主所命當行者、
利 8:6 <u>摩西</u>攜<u>亞倫</u>與其諸子來前、以水濯之、
利 8:7 衣<u>亞倫</u>以內袍、束以大帶、衣以外袍、加以弗得、束以以弗得之帶、用以繫以弗得於其身、
利 8:8 佩以胸牌、以烏陵土明、置於胸牌之內、
利 8:9 以冠冠於其首、在冠之前戴以金牌、即聖冕、皆遵主所諭<u>摩西</u>者、
利 8:10 <u>摩西</u>以膏油膏會幕、與其中所有區別為聖、
利 8:11 以膏灑於祭臺凡七次、膏祭臺與祭臺之諸器、並膏洗濯之盤與盤座、區別為聖、
利 8:12 又傾膏於<u>亞倫</u>首而膏之、區別為聖、
<h2> 為之獻贖罪祭之犢
</h2>
利 8:13 <u>摩西</u>攜<u>亞倫</u>諸子來前、衣之以袍、束之以帶、冠之以冠、遵主諭<u>摩西</u>之命、
利 8:14 又牽犢以為贖罪祭、<u>亞倫</u>及諸子、按手於其首上、
利 8:15 乃宰犢、<u>摩西</u>以指蘸血、塗於祭臺四角、以潔祭臺、餘血傾於祭臺之基、別祭臺為聖、可於其上獻贖罪祭、
利 8:16 取所有蓋臟之脂、與肝片、二內腎、及其上之脂、焚於祭臺、
利 8:17 以全犢、其皮其肉其糞、用火焚於營外、遵主所諭<u>摩西</u>之命、
<h2> 為之獻火焚祭之羊
</h2>
利 8:18 又牽火焚祭之牡羊、<u>亞倫</u>與其諸子、按手於羊首、
利 8:19 乃宰羊、<u>摩西</u>灑血於祭臺四周、
利 8:20 剖羊為塊、<u>摩西</u>以首與塊與脂悉焚之 於祭臺、
利 8:21 以水洗臟與脛、<u>摩西</u>以全羊焚於祭臺、是為火焚祭、為馨香、為獻於主之火祭、遵主所諭<u>摩西</u>之命、
<h2> 復獻牡羊以為分派禮之羊
</h2>
利 8:22 又牽第二牡綿羊、即立 <u>亞倫</u>與諸子為祭司時所用之牡綿羊、<u>亞倫</u>與其諸子按手於其首上、
利 8:23 乃宰羊、<u>摩西</u>以其血塗於<u>亞倫</u>之右耳垂、又塗於其右手之大指、與右足之大指、
利 8:24 <u>摩西</u>令<u>亞倫</u>諸子來前、以血塗於其右耳垂、又塗於其右手之大指、與右足之大指、灑血於祭臺四周、
利 8:25 又取脂及尾、蓋臟之脂、肝片、二內腎及其上之脂、並右腿、
利 8:26 於主前盛無酵餅之筐內、取無酵餅一、和油餠一、薄餅一、置於脂及右腿上、
利 8:27 以此一切置於<u>亞倫</u>與其諸子掌上、使搖於主前、
利 8:28 <u>摩西</u>自其掌取下、焚於祭臺、火焚祭之上、是為立 <u>亞倫</u>與諸子為祭司時所獻之祭、為馨香、為獻於主之火祭、
利 8:29 立 <u>亞倫</u>與諸子為祭司時所用之牡綿羊、<u>摩西</u>以其羊之胸搖於主前、為<u>摩西</u>所得之分、遵主所諭<u>摩西</u>之命、
利 8:30 <u>摩西</u>以膏油與祭臺上血、灑於<u>亞倫</u>之身及其衣、又灑於其諸子之身及其衣、以<u>亞倫</u>與其衣、<u>亞倫</u>諸子與其衣、悉別為聖、
<h2> 行分派禮歷七日是時宜居會幕門
</h2>
利 8:31 <u>摩西</u>告<u>亞倫</u>與其諸子曰、當烹祭肉於會幕門前、在彼食之及筐中之餅、遵我所命云、<u>亞倫</u>與其諸子當食之、
利 8:32 所餘之肉與餅、必焚之以火、
利 8:33 立爾為祭司、行禮必歷七日、故七日毋出會幕門、直待七日滿矣、
利 8:34 今日所行、皆主所命行者、為爾贖罪、
利 8:35 必歷七晝夜居於會幕門前、守主所命當守者、免爾死亡、蓋主命我如是、
利 8:36 於是<u>亞倫</u>與其諸子、遵主託<u>摩西</u>所命諸事而行、
利 9:1 <h2><u>亞倫</u>初次為己為民獻祭</h2> 至第八日、<u>摩西</u>召<u>亞倫</u>與其諸子、及<u>以色列</u>諸長老、
利 9:2 謂<u>亞倫</u>曰、爾取牡犢之小者一、為贖罪祭、牡綿羊一、為火焚祭、皆當無疵者、獻於主前、
利 9:3 當告<u>以色列</u>人曰、爾曹取牡山羊一、為贖罪祭、牡犢之小者一、綿羊一、為火焚祭、皆當未盈歲而無疵者、
利 9:4 亦取牡牛一、牡綿羊一、為獻於主之平安祭、又取和油之麵為素祭、因今日主必顯現於爾、
利 9:5 眾乃遵<u>摩西</u>所命、攜諸祭物於會幕前、會眾就而立於主前、
利 9:6 <u>摩西</u>曰、是乃主命爾當行者、致主之榮光顯現於爾、
<h2> 獻贖罪祭
</h2>
利 9:7 <u>摩西</u>謂<u>亞倫</u>曰、當近祭臺、獻爾贖罪祭牲與火焚祭牲、為己為民贖罪、亦獻民之祭、為民贖罪、遵主所命、
利 9:8 <u>亞倫</u>近於祭臺、宰為已作贖罪祭之犢、
利 9:9 <u>亞倫</u>諸子以血奉於<u>亞倫</u>前、<u>亞倫</u>以指蘸血、塗於祭臺四角、傾餘血於祭臺之基、
利 9:10 以贖罪祭牲之脂、與二內腎、並肝片悉焚於祭臺、遵主所命<u>摩西</u>者、
利 9:11 將肉與皮、以火焚於營外、
<h2> 獻火焚祭
</h2>
利 9:12 乃宰火焚祭之牲、<u>亞倫</u>諸子奉血於<u>亞倫</u>、灑於祭臺四周、
利 9:13 以剖分祭牲之肉塊與首、奉於<u>亞倫</u>、<u>亞倫</u>悉焚於祭臺、
利 9:14 洗臟與脛、焚於祭臺火焚祭之上、
<h2> 為民獻諸祭
</h2>
利 9:15 乃攜民之祭物至、以牡山羊即為民作贖罪祭者、宰之而獻為贖罪祭、如先獻之犢然、
利 9:16 遂牽火焚祭之牲、循例而獻、
利 9:17 又攜素祭之物至、於其中取一握、於朝獻火焚祭之外、焚於祭臺、
利 9:18 宰牡牛及牡羊、以為民之平安祭、<u>亞倫</u>諸子奉血於<u>亞倫</u>、灑於祭臺四周、
利 9:19 取牛之脂及羊之尾、蓋臟之脂、二內腎與肝片、
利 9:20 以脂置於胸、後以脂焚於祭臺、
利 9:21 <u>亞倫</u>以胸及右腿、搖於主前、遵主所命<u>摩西</u>者、
利 9:22 <u>亞倫</u>向民舉手、為之祝福、獻贖罪祭火焚祭平安祭既畢、自祭臺而下、
利 9:23 <u>摩西</u> <u>亞倫</u>入會幕、既出、為民祝福、主之榮光顯現於眾民、
<h2> 火由主出降於祭臺
</h2>
利 9:24 有火出自主前、焚祭臺上火焚祭與脂、民見之歡呼俯伏 而拜、
利 10:1 <h2><u>拿答</u> <u>亞比戶</u>以非聖之火焚香干罪見燬於火</h2> <u>亞倫</u>子<u>拿答</u> <u>亞比戶</u>、各取香爐、盛火加香、用非聖之火、獻於主前、不遵主命、
利 10:2 有火出自主前、焚二人死於主前、
利 10:3 <u>摩西</u>謂<u>亞倫</u>曰、此即主之所言、主曾云、在近我者中必自顯為聖、在眾民前必顯我榮光、<u>亞倫</u>靜默不言、
利 10:4 <u>摩西</u>召<u>亞倫</u>叔<u>鳥薛</u>子<u>米沙利</u> <u>以利撒反</u>、謂之曰、爾來前、將爾兄弟之屍、舁出聖所至營外、
利 10:5 二人遂來前、舁出營外、不脫其袍、遵<u>摩西</u>所命、
<h2> 命<u>亞倫</u>及其二子仍居幕門不可為死者悲哀
</h2>
利 10:6 <u>摩西</u>謂<u>亞倫</u>及其二子<u>以利亞撒</u> <u>以他瑪</u>曰、毋露首、毋裂衣、恐爾死亡、且恐主怒及會眾、惟爾兄弟、即<u>以色列</u>全家、可因主所焚死者而哀哭、
利 10:7 亦毋出會幕門、恐爾死亡、蓋主之膏在爾身、乃遵<u>摩西</u>所命而行、○
<h2> 祭司入幕不可飲酒
</h2>
利 10:8 主諭<u>亞倫</u>曰、
利 10:9 爾與爾子孫入會幕時、酒與凡醉人者毋飲、免爾死亡、是為爾曹歷代永定之例、
利 10:10 如此、爾得區別聖與不聖、潔與不潔、
利 10:11 以主託<u>摩西</u>所諭諸律例、訓誨<u>以色列</u>人、○
<h2> 食祭物例
</h2>
利 10:12 <u>摩西</u>諭<u>亞倫</u>及其尚存之子<u>以利亞撒</u> <u>以他瑪</u>曰、獻於主火焚所餘之素祭、當食於祭臺旁、毋置酵、蓋此為至聖之物、
利 10:13 爾當食之於聖地、因爾與爾子孫自獻於主之火祭中得此為分、主如是命我、
利 10:14 所搖之胸、所舉之腿、當食於潔地、爾與子女俱可食、此乃爾與爾子孫由<u>以色列</u>人所獻平安祭中應得之分、
利 10:15 除焚於祭臺上之脂、當以被舉之腿被搖之胸奉獻之、搖於主前、後、歸爾與爾子孫為永遠應得之分、遵主所命、
利 10:16 時<u>摩西</u>索贖罪祭之牡山羊、知已焚燬、遂怒<u>亞倫</u>尚存之二子<u>以利亞撒</u> <u>以他瑪</u>曰、
利 10:17 此贖罪祭牲、何未食之於聖所、此為至聖、主賜之於爾、以任會眾之愆尤、在主前為其贖罪、
利 10:18 其血未取入聖所之內、本應食其肉於聖地、遵我所命、
<h2> <u>亞倫</u>自白未守此例之緣
</h2>
利 10:19 <u>亞倫</u>謂<u>摩西</u>曰、今日彼獻贖罪祭與火焚祭於主前、我又遇如是之災、若食贖罪祭牲之肉、豈蒙主悅納乎、
利 10:20 <u>摩西</u>聞此言以為然、
利 11:1 <h2>示以何獸可食</h2> 主諭<u>摩西</u> <u>亞倫</u>曰、
利 11:2 爾告<u>以色列</u>人云、地上走獸、爾所可食者、
利 11:3 凡畜之蹏分支趾又倒嚼者、方可食、
<h2> 示以何獸不可食
</h2>
利 11:4 倒嚼不分蹏者、分蹏不倒嚼者、不可食、即如駝、乃倒嚼不分蹏者、爾當視為不潔、
利 11:5 沙番乃倒嚼不分蹏者、當視為不潔、
利 11:6 兔乃倒嚼不分蹏者、當視為不潔、
利 11:7 豕乃分蹏不倒嚼者、當視為不潔、
利 11:8 毋食其肉、毋捫其斃者、皆當視為不潔、
<h2> 示以水族中不可食者
</h2>
利 11:9 凡水族、或在海、或在河、有翅有鱗者、方可食、
利 11:10 凡水中生物、或在海、或在河、無翅無鱗者、不可食、當視為可憎、
利 11:11 無翅無鱗者、爾當視為可憎、毋食其肉、斃者當視為可憎、
利 11:12 水族中凡無翅無鱗者、爾皆當視為可憎、○
利 11:13 禽鳥中亦有當視為可憎不可食者、即鷹、鶚、鵰、鸇、
利 11:14 小鷹與其類、
利 11:15 鴉與其類、
利 11:16 雌鴕鳥、雄鴕鳥、魚鷹、雀鷹與其類、
利 11:17 鸕鷀、魚狗、鷺鷥、
利 11:18 鴆、鵜鶘、爰居、
利 11:19 鶴、鸚鵡與其類、鴽與蝙蝠、
利 11:20 凡飛蟲有四足者、爾悉當視為可憎、
利 11:21 但四足飛蟲、於四足之外、有腿用以躍於地者、爾可食之、
利 11:22 即蝗蜢螽蝻之類、爾可食之、
利 11:23 其餘四足之飛蟲、皆當視為可憎、
利 11:24 此類皆能使爾不潔、人若捫其斃者、必不潔至夕、
利 11:25 負其斃者、必不潔至夕、並當滌其衣、
利 11:26 凡畜類分蹏而不支趾、或不倒嚼者、當視為不潔、凡捫之者、必蒙不潔、
利 11:27 凡四足之獸、行地用掌者、當視為不潔、人若捫其斃者、必不潔至夕、
利 11:28 負其斃者、必不潔至夕、並當滌其衣、此類爾當視為不潔、
<h2> 示以運行之物不潔不可食
</h2>
利 11:29 運行於地之活物、亦有爾當視為不潔者、即鼬鼠、鼫鼠、蜥蜴與其類、
利 11:30 蛤蚧、龍子、守宮、駝醫、蝘蜒、
利 11:31 此運行於地之活物、爾當視為不潔、既斃、凡捫之者、必不潔至夕、
利 11:32 木器、衣服、皮革、囊橐、無論為何用之器、有此類之物、斃而墮其上者、必不潔至夕、以水滌之方為潔、
利 11:33 若墮於瓦器、則其中所有者蒙不潔、其器當碎、
利 11:34 若墮於有水之食物、必不潔、若墮於可飲之物、無論盛於何器、必蒙不潔、
利 11:35 既斃、無論墮於何物上、皆為不潔、若爐若竈、悉當毀之、此等之物、原為不潔、爾當視為不潔、
利 11:36 若墮於泉、或井、或蓄水之處、水仍為潔、惟捫死蟲者、必蒙不潔、
利 11:37 若死蟲墮於將播之種、種仍為潔、
利 11:38 若種為水所澆、而死蟲墮其上、必當以為不潔、
利 11:39 可食之牲畜自斃、凡捫之者、必不潔至夕、
利 11:40 食之者、必不潔至夕、並當滌其衣、負之者、必不潔至夕、並當滌其衣、
利 11:41 凡運行於地之昆蟲、皆當視為可憎不可食、
利 11:42 凡運行於地者、無論以腹行、以四足行、以多足行、悉不可食、視為可憎、
利 11:43 毋因運行於地之昆蟲、使己為可憎、毋因之而自蒙不潔、
利 11:44 蓋我乃主爾之天主、我為聖、爾亦當自成聖潔、毋因運行於地之昆蟲、致己不潔、
利 11:45 我乃主、導爾出<u>伊及</u>地、欲為爾之天主、我聖爾亦當聖、
利 11:46 此乃論走獸飛鳥水中活物、並運行於地之昆蟲之例、
利 11:47 以區別潔與不潔、及活物之可食與不可食者、
利 12:1 <h2>婦人生產不潔之日幾何</h2> 主諭<u>摩西</u>曰、
利 12:2 爾告<u>以色列</u>人云、若婦懷孕生子、必不潔七日、與行經之時不潔無異、
利 12:3 至第八日必為子行割禮、
利 12:4 婦既生產流血、當三十三日居於家乃潔、其期未滿、毋捫聖物、毋入聖所、
利 12:5 若生女、必不潔二七日、如行經之時不潔然、既生產流血、當六十六日居於家乃潔、
<h2> 宜獻何祭行潔禮
</h2>
利 12:6 無論生男生女、是日盈滿、潔期既屆、當以未盈歲之綿山羊為火焚祭、並用一雛鴿、或一鳲鳩、為贖罪祭、奉於會幕門前、授於祭司、
利 12:7 祭司獻於主前、為婦贖罪、婦流血蒙不潔、必如是乃潔、是乃論婦生男女之例、
利 12:8 若婦無力獻羊、則可用二鳲鳩、或二雛鴿、一為火焚祭、一為贖罪祭、祭司為其贖罪、彼乃為潔、
利 13:1 <h2>人患癩疾祭司宜如何檢閱</h2> 主諭<u>摩西</u> <u>亞倫</u>曰、
利 13:2 人若肌膚有疥、或癬或斑、似乎癩疾、 癩疾或作癲瘋下同即當攜至祭司<u>亞倫</u>前、或其子孫為祭司者前、
利 13:3 祭司察其肌膚患處、若患處之毫變白、患處較他處之肌膚顯深、 或作且患處顯深透內皮下同即為癩疾、祭司既察之、則定之為不潔、
利 13:4 若肌膚之斑為白、不較他處之肌膚顯深、毫亦未變白、祭司則禁錮患疾者七日、
利 13:5 至第七日、祭司再察之、見患處與前無異、不蔓延於肌膚、則再禁錮其人七日、
利 13:6 至第七日、祭司再察之、見患處微黑、患處不蔓延於肌膚、則祭司定之為潔、是為癬而已、是人必滌衣為潔、
利 13:7 祭司察而定之為潔後、如癬蔓延於肌膚、祭司必再察之、
利 13:8 祭司見癬蔓延於肌膚、則定之為不潔、是為癩疾、○
利 13:9 人若有癩疾、當攜至祭司前、
利 13:10 祭司察視、見肌膚有白疥、毫亦變白、疥上之肉紅腫、
利 13:11 乃為其肌膚之舊癩、祭司即定之為不潔、不必禁錮之、蓋已為不潔、
利 13:12 若癩蔓延於肌膚、遍於患癩者之膚、自頂至踵、隨祭司所察皆有、
利 13:13 祭司見癩生於遍體、則定之為潔、蓋儘變白、其人即潔、
利 13:14 若紅腫之肉顯於其身、則為不潔、
利 13:15 祭司見其有紅腫之肉、則定之為不潔、蓋紅腫之肉為癩、即為不潔、
利 13:16 若紅腫之肉愈、色亦變白、此人再往見祭司、
利 13:17 祭司察之、見其患處變白、即定之為潔、○
利 13:18 若肌膚生瘡而痊愈、
利 13:19 後於生瘡之處、有白疥、或白而微紅之斑、則當被察於祭司、
利 13:20 祭司見患處較他處之肌膚顯深、其上之毫變白、是為癩疾發於生瘡之處、祭司即定之為不潔、
利 13:21 祭司察之、見患處無白毫、較他處之肌膚不顯深、色亦微黑、則祭司禁錮之七日、
利 13:22 若患在肌膚蔓延、則為癩疾、祭司則定之為不潔、
利 13:23 若斑之狀、與前無異而不蔓延、即為瘡瘢、祭司必定之為潔、○
利 13:24 人若肌膚有火灼、後於火灼之處、生白而微紅之斑、或全白之斑、
利 13:25 祭司察之、見斑處之毫變白、亦較他處之肌膚顯深、此係癩疾、發於火灼之處、祭司即定之為不潔、是為癩疾、
利 13:26 祭司察之、見斑處無白毫、較他處之肌膚亦不顯深、色亦微黑、祭司則當禁錮之七日、
利 13:27 至第七日、祭司再察之、若見斑蔓延於肌膚、則祭司定之為不潔、是為癩疾、
利 13:28 若斑狀與前無異、不蔓延於肌膚、色亦微黑、乃因火灼而生之疥、祭司必定之為潔、第為火灼之瘢而已、○
利 13:29 若男女或在首、或在鬚有患、
利 13:30 祭司察之、見患處較他處之肌膚顯深、其間有細黃毫、祭司即定為不潔、是為頭瘍、是為首與鬚之癩疾、
利 13:31 祭司察頭瘍患處、較他處之肌膚不顯深、其間無黑毫、則祭司當禁錮此患頭瘍者七日、
利 13:32 至第七日、祭司再察患處、見頭瘍無蔓延、其間亦無黃毫、患處較他處之肌膚不顯深、
利 13:33 則其人當薙鬚髮、惟患處毋薙、祭司再禁錮患頭瘍者七日、
利 13:34 至第七日、祭司再察頭瘍、見頭瘍未蔓延於肌膚、亦較他處之肌膚不顯深、則祭司定之為潔、是人滌其衣即為潔、
利 13:35 若在定為潔之後、頭瘍蔓延於肌膚、
利 13:36 祭司察之、見頭瘍蔓延於肌膚、則無庸察有黃毫與否、其人已為不潔、
利 13:37 若見頭瘍之狀、與前無異、又生黑毫、頭瘍即痊愈、其人乃潔、祭司定之為潔、○
利 13:38 若男女肌膚有白斑、
利 13:39 祭司察之、若肌膚之斑、白而微黑、乃係白癬、生於肌膚、其人為潔、○
利 13:40 人若首髮脫落、第禿其頂後、其人為潔、
利 13:41 若對額脫髮、第禿其頂前、其人為潔、
利 13:42 若在頂後禿處、或在頂前禿處、發白而微紅之瘍、即癩疾發於頂後禿處、或於頂前禿處、
利 13:43 祭司察之、若在頂後禿處、或在頂前禿處生瘍、白而微紅、狀如肌膚之癩、
利 13:44 其人乃患癩者為不潔、祭司定之為不潔、蓋癩疾在其首也、
利 13:45 凡患癩者、其衣當裂、露首掩口、自呼曰、我不潔矣、我不潔矣、
利 13:46 當其患癩之時、必視為不潔、當獨居於營外、○
<h2> 衣發霉斑祭司宜如何檢閱
</h2>
利 13:47 若衣服發霉斑、狀如癩、無論毛衣麻衣、
利 13:48 麻織之物、毛織之物、皮革、革製之物、
利 13:49 霉斑或在衣服、或在皮革、或在織成之物料、或在革製之器物、其色或綠或紅、則當視如癩矣、必示於祭司、
利 13:50 祭司必察其霉斑、將有斑之衣服、禁錮七日、
利 13:51 第七日再察、若斑蔓延在衣服、或在織成之物料、或在皮革或在革製之物、則此斑必視如惡癩、為不潔、
利 13:52 當將有斑者、或毛織之物、或麻織之物、或革製之物、悉焚以火、蓋如惡癩也、
利 13:53 祭司察之、見斑不蔓延在衣服、或在織成之物料、或在革製之器物、
利 13:54 祭司即命洗其有斑之衣物、再禁錮七日、
利 13:55 其後、祭司察已洗有斑之衣物、如斑色未變、雖斑未蔓延、亦為不潔、為透徹之霉斑、無論在表在裏、 或作無論在前在後當焚之以火、
利 13:56 衣物被洗後、祭司察之、見斑色微黑、則以斑處自其衣服、或皮革或織成之物料、俱裂而除之、
利 13:57 若斑再現在衣服、或在織成之物料、或在革製之器物、此即如癩之霉斑又發矣、當以火焚其有斑之衣物、
利 13:58 若衣服、或織成之物料、或革製之器物、洗後斑不復見、當再洗乃潔、
利 13:59 是乃論毛衣、麻衣、織成之物料、革製之器物、發霉斑如癩、定潔與不潔之條例、
利 14:1 <h2>癩疾痊愈宜獻祭行潔禮</h2> 主諭<u>摩西</u>曰、
利 14:2 患癩者得潔之時、其例如是、必攜之至祭司前、
利 14:3 祭司出營外察之、見患癩者之癩疾已愈、
利 14:4 祭司命人為得潔者、取生鳥之潔者二、與柏香木、絳色線、牛膝草至、
利 14:5 祭司又命以瓦器盛活水、宰一鳥於其上、
利 14:6 將生鳥與柏香木、絳色線、牛膝草、蘸於宰在活水上之鳥血中、
利 14:7 用以灑於患癩而得潔者之身七次而潔之、以生鳥縱於田野、
利 14:8 得潔者當滌其衣、盡薙其毫髮、以水濯身乃為潔、方可入營、但仍居己幕外七日、
利 14:9 至第七日、再薙所有之毫髮、髮鬚與眉及全體之毫、皆當薙之、當滌其衣、以水濯身而後成潔、
利 14:10 第八日、當取無疵之牡綿羊羔二、未盈歲無疵之牝綿羊羔一、又取和油細麵伊法十分之三為素祭、並取油一羅革、 一羅革約十三兩
利 14:11 行潔禮之祭司、以受潔禮之人、與此諸物、攜至會幕門於主前、
利 14:12 祭司取一牡羊羔、獻為贖愆祭、又配獻油一羅革、悉搖於主前、
利 14:13 在聖地、在宰贖罪祭牲及火焚祭牲之處宰羔、此贖愆祭牲歸於祭司、與贖罪祭牲無異、是為至聖、
利 14:14 祭司用贖愆祭牲之血、塗於受潔禮者之右耳垂、與其右手之大指及右足之大指、
利 14:15 祭司由一羅革油取少許、傾於己之左掌、
利 14:16 以右手之指蘸左掌中之油、灑於主前凡七次、
利 14:17 祭司取掌中餘油少許、塗於受潔禮者之右耳垂、與其右手之大指及右足之大指、即在塗贖罪祭牲血之處、
利 14:18 祭司以其掌所餘之油、傾於受潔禮者之首、在主前為之贖罪、
利 14:19 祭司乃獻贖罪祭為先不潔今受潔禮者贖罪、後宰火焚祭之牲、
利 14:20 祭司以火焚祭與素祭獻於祭臺為之贖罪、其人乃得潔矣、
利 14:21 若彼貧乏不能全備、則但取綿羊之羔一、搖之為贖愆祭、為之贖罪、又取和油細麵伊法十分之一以為素祭、並油一羅革、
利 14:22 又隨其力所能備、取二鳲鳩、或二雛鴿、一為贖罪祭、一為火焚祭、
利 14:23 得潔後第八日、以此諸物攜於祭司至會幕門於主前、
利 14:24 祭祀以贖愆祭之羔、與油一羅革搖於主前、
利 14:25 乃宰贖罪祭之羔、祭司以血塗於受潔禮者之右耳垂、與其右手之大指及右足之大指、
利 14:26 祭司又傾油少許於左掌、
利 14:27 以右手之指蘸左掌中之油、灑於主前凡七次、
利 14:28 以掌中之油、塗於受潔禮者之右耳垂、與其右手之大指及右足之大指、即在塗贖愆祭牲血之處、
利 14:29 祭司以其掌中所餘之油、傾於受潔禮者之首、於主前為之贖罪、
利 14:30 又獻其力所能備之鳲鳩、或雛鴿、
利 14:31 一獻為贖罪祭、一獻為火焚祭、與素祭同獻、祭司於主前為受潔禮者贖罪、
利 14:32 人患癩疾後受潔禮、貧乏不能全備者、其例如此、○
<h2> 房屋發霉祭司宜如何檢閱
</h2>
利 14:33 主諭<u>摩西</u> <u>亞倫</u>曰、
利 14:34 爾曹即入我賜爾為業之<u>迦南</u>地、在爾所得為業之地、我若使室中發毒霉、狀如癩、
利 14:35 其室之主、必往見祭司告之曰、有毒霉似癩者現於我室中、
利 14:36 祭司未入察霉以前、命空其室、免室中所有蒙不潔、然後祭司入室以察、
利 14:37 祭司察毒霉、見毒霉在室壁、有紋低陷、或綠色、或紅色、較壁他處顯深、
利 14:38 則祭司出室至門外、封閉其室七日、
利 14:39 第七日、祭司再入察之、見毒霉蔓延於室壁、
利 14:40 即命除有霉之石、擲於邑外不潔之所、
利 14:41 又颳削室中四圍之壁、以颳削之沙土、傾於邑外不潔之所、
利 14:42 以他石代此石、以他處之土、和泥以塗室、
利 14:43 若除石颳壁塗壁之後、毒霉再發於室中、
利 14:44 祭司入而察之、見毒霉蔓延於室壁、是毒霉似惡癩在室中、乃為不潔、
利 14:45 當拆毀此室、以其木石並所有之塵土、運至邑外不潔之所、
利 14:46 此室封閉之時、凡入之者必不潔至夕、
利 14:47 寢於室者、或食於室者、必當滌其衣、
<h2> 宅淨後宜行潔禮
</h2>
利 14:48 塗室後、祭司入而察、見毒霉不蔓延於室、則毒霉之患已除、祭司則定室為潔、
利 14:49 欲潔其室、必取二鳥、與柏香木、絳色線、並牛膝草、
利 14:50 以瓦器盛活水、宰一鳥與其上、
利 14:51 將柏香木、牛膝草、絳色線、及生鳥、皆蘸於被宰之鳥血中、與活水中、用以灑室凡七次、
利 14:52 如此、以鳥血、活水、生鳥、柏香木、牛膝草、並絳色線潔室、
利 14:53 後以生鳥縱於邑外田野間、祭司如此為室行潔禮、其室乃潔、
利 14:54 以上乃論癩疾與頭瘍、
利 14:55 衣物與室之似癩之霉斑與毒霉、
利 14:56 及疥癬白斑之例、
利 14:57 以示何時為不潔、何時為潔、癩疾之例如此、
利 15:1 <h2>論男身蒙不潔</h2> 主諭<u>摩西</u> <u>亞倫</u>曰、
利 15:2 爾告<u>以色列</u>人云、凡人身患白濁、因此白濁、即為不潔、
利 15:3 白濁或淋或凝、皆為不潔、患白濁者即為不潔、
利 15:4 患白濁者所寢之床、所坐之物、亦為不潔、
利 15:5 人若捫其床、則不潔至夕、當滌其衣、以水濯身、
利 15:6 若坐患白濁者曾坐之物、則不潔至夕、當滌其衣、以水濯身、
利 15:7 若捫患白濁者之身、則不潔至夕、當滌其衣、以水濯身、
利 15:8 若患白濁者唾於潔者之身、則不潔至夕、當滌其衣、以水濯身、
利 15:9 患白濁者所乘之物、亦為不潔、
利 15:10 患白濁者身下之物、凡捫之者不潔至夕、負之者不潔至夕、當滌其衣、以水濯身、
利 15:11 患白濁者不盥手而捫人、必不潔至夕、當滌其衣、以水濯身、
利 15:12 患白濁者所捫之瓦器、必碎、所捫之木器、必洗以水、
<h2> 身潔後獻祭行潔禮
</h2>
利 15:13 患白濁者痊愈、則當自痊愈之日起、計七日、當滌其衣、以活水濯身、乃為潔、
利 15:14 至第八日、當取二鳲鳩、或二雛鴿、奉至會幕之門於主前、授於祭司、
利 15:15 祭司一獻為贖罪祭、一獻為火焚祭、因其患白濁、於主前為之贖罪、○
利 15:16 人若夢遺、則不潔至夕、以水濯全身、
利 15:17 凡衣服或皮革、為精所污、必不潔至夕、當洗以水、
利 15:18 若男女媾精、二人必不潔至夕、當以水濯身、○
<h2> 論女身蒙不潔
</h2>
利 15:19 凡婦行經、必不潔七日、凡捫之者必不潔至夕、
利 15:20 不潔之日、婦所寢所坐之物、皆為不潔、
利 15:21 凡捫其床褥者、必不潔至夕、當滌其衣、以水濯身、
利 15:22 凡捫其所坐之物者、必不潔至夕、當滌其衣、以水濯身、
利 15:23 其床褥與其所坐之物、凡捫其上之物者、必不潔至夕、
利 15:24 人若與如此之婦同寢、則染其污、亦必不潔七日、其人所寢之床褥、亦為不潔、○
利 15:25 若婦未行經時崩漏多日、或行經後崩漏數日、凡崩漏時不潔、與行經時無異、
利 15:26 崩漏之時、婦所寢之床、所坐之物、悉為不潔、與行經時無異、
利 15:27 凡捫此物者、必不潔至夕、當滌其衣、以水濯身、
<h2> 身潔後獻祭行潔禮
</h2>
利 15:28 若崩漏已止、當自止之時計七日、而後為潔、
利 15:29 至第八日、當取二鳲鳩、或二雛鴿、攜至會幕門、授於祭司、
利 15:30 祭司獻之、一為贖罪祭、一為火焚祭、因婦崩漏不潔、在主前為之贖罪、
利 15:31 爾當戒<u>以色列</u>人毋染污穢、恐其蒙不潔、而污其中我之居所、遂至死亡、
利 15:32 以上乃論男患白濁與遺精蒙不潔、
利 15:33 女行經與患崩漏、並人與不潔之婦同寢之例、
利 16:1 <h2>大祭司入聖所行宜盡禮</h2> <u>亞倫</u>之二子近於主前而死、
利 16:2 厥後、主諭<u>摩西</u>曰、告爾兄<u>亞倫</u>毋隨時入聖所幔內至蓋法匱之贖罪蓋前、恐其死亡、因我必在雲中顯現於贖罪蓋上、
<h2> 用牡犢一牡綿羊一
</h2>
利 16:3 <u>亞倫</u>若入聖所、當如是、必以牡犢一、為贖罪祭、牡綿羊一、為火焚祭、
利 16:4 衣百細麻之聖袍、下體着白細麻之袴、束白細麻之帶、首冠白細麻之冠、此乃聖衣、當以水濯身、而後服之、
<h2> 用牡山羊二再用牡綿羊一
</h2>
利 16:5 由<u>以色列</u>會眾取牡山羊二、為贖罪祭、牡綿羊一、為火焚祭、
利 16:6 <u>亞倫</u>獻為己作贖罪祭之犢、為己與眷屬贖罪、
利 16:7 牽牡山羊二至、置於會幕門外於主前、
利 16:8 <u>亞倫</u>為二山羊鬮之、 或作<u>亞倫</u>作二鬮置於二山羊上按鬮以定、一歸於主、一歸於<u>阿撒瀉勒</u>、
利 16:9 <u>亞倫</u>乃牽按鬮歸主之牡山羊至、獻之為贖罪祭、
利 16:10 按鬮歸於<u>阿撒瀉勒</u>之牡山羊、當生置於主前用以贖罪、後蹤之曠野、歸於<u>阿撒瀉勒</u>、
利 16:11 <u>亞倫</u>乃牽為己作贖罪祭之犢、為己與眷屬贖罪、遂宰此作贖罪祭之犢、
利 16:12 由主前祭臺上取爇炭、盛於香爐、又取細香粉盈掬、攜入幔內、
利 16:13 以香置於火上、焚於主前、香煙即蔽法匱上之贖罪蓋、<u>亞倫</u>則免於死亡、
利 16:14 又取犢血少許、以指蘸血、灑於贖罪蓋之東、又撒於贖罪蓋之前、凡七次、
<h2> 為民獻贖罪祭
</h2>
利 16:15 乃宰為民作贖罪祭之牡山羊、攜其血入幔內、灑於贖罪蓋上、又灑於贖罪蓋前、如撒犢之血然、
利 16:16 <u>亞倫</u>緣<u>以色列</u>人之不潔、愆尤罪戾、如此為 內聖所行潔禮、又緣其不潔在會幕四圍、 或作緣會幕在其不潔之中亦為會幕如是行、
利 16:17 <u>亞倫</u>入 內聖所贖罪、其未出之先、會幕中毋許有人、<u>亞倫</u>如此、為己為眷屬為<u>以色列</u>人之全會贖罪、
利 16:18 既出、至主前之祭臺、為祭臺行潔禮、取犢之血即牡山羊之血、塗於祭臺四角、
利 16:19 又以指蘸血、灑於祭臺凡七次、如此潔祭臺、除<u>以色列</u>人之不潔、使祭臺成聖、
<h2> 羊任咎縱於野
</h2>
利 16:20 為 內聖所與會幕即祭臺行潔禮已畢、 又作祭司在內聖所與會幕及祭臺上贖罪已畢則牽生牡山羊至、
利 16:21 <u>亞倫</u>以兩手按生牡山羊之首、認<u>以色列</u>人之過失愆尤罪戾、悉加於羊之首、以羊授於預定之人、縱於曠野、
利 16:22 使羊負<u>以色列</u>人之一切罪愆、至沙漠之地、其人縱羊於野、
利 16:23 後<u>亞倫</u>入會幕、脫其入 內聖所時所衣之白細麻衣、留之於彼、
利 16:24 在聖地以水濯身、衣其常服而出、獻己與民之火焚祭、為己為民贖罪、
利 16:25 以贖罪祭牲之脂、焚於祭臺、
利 16:26 縱羊歸<u>阿撒瀉勒</u>者、當滌其衣、以水濯身、然後入營、
利 16:27 為贖罪祭之犢、與牡山羊、其血既攜入 內聖所贖罪、則必攜出營外、以火焚其皮肉及糞、
利 16:28 焚之者必滌其衣、以水濯身、然後入營、
<h2> 歲守贖罪節一
</h2>
利 16:29 當如是行在七月十日、永為定例、爾曹當刻苦齋戒、勿操作、無論土著、與寄居爾中之 外邦客旅、
利 16:30 因是日祭司為爾贖罪、使爾得潔、使爾於主前、脫諸罪戾而成潔、
利 16:31 是日必守為大安息日、當刻苦齋戒、定為永例、
利 16:32 繼父受膏見立為大祭司者、當衣白細麻聖衣行贖罪之禮、
利 16:33 為 內聖所與會幕及祭臺行潔禮、又為諸祭司與會眾贖罪、
利 16:34 每歲一次、如是以行、為<u>以色列</u>人贖一切罪愆、永為定例、於是<u>亞倫</u>遵主所命<u>摩西</u>者而行、
利 17:1 <h2>宰牲宜獻血於幕前之祭臺</h2> 主諭<u>摩西</u>曰、
利 17:2 爾告<u>亞倫</u>與其子並一切<u>以色列</u>人云、主如是命曰、
利 17:3 凡<u>以色列</u>族中之人、宰牛、或宰綿羊山羊、無論宰於營內營外、
利 17:4 不奉至會幕門、在主之居所前獻於主者、此人即為行殺戮有流血之罪、必滅絕於民中、
利 17:5 欲<u>以色列</u>人、將其在田野所宰之犧牲、攜至會幕門奉於主、授於祭司、獻於主為平安祭、
利 17:6 祭司灑血於會幕門前主之祭臺上、焚脂為馨香獻於主、
<h2> 禁祭鬼魔
</h2>
利 17:7 <u>以色列</u>人毋再祀其所妄從之鬼魔、當歷代守此、以為永例、
利 17:8 又告之曰、凡<u>以色列</u>族中之人、或寄居其中之 外邦客旅、若宰犧牲獻火焚祭並別類之祭、
利 17:9 不奉於會幕門前獻於主者、其人必滅絕於民中、
<h2> 禁食血
</h2>
利 17:10 凡<u>以色列</u>族中之人、或寄居其中之 外邦客旅、若食血、我必震怒、罰其人滅絕於民中、
利 17:11 因活物 活物或作身之生命在血中、我賜爾灑於祭臺、可為爾生命贖罪、因生命在血中、故血可為生命贖罪也、 或作蓋血所以贖罪者乃所蘊之生命也
利 17:12 故我諭<u>以色列</u>人云、爾中諸人、不可食血、寄居爾中之 外邦客旅、亦不可食血、
利 17:13 凡<u>以色列</u>族中之人、或寄居其中之 外邦客旅、獵獲可食之禽獸、宰之當以土掩其血、
利 17:14 凡活物之生命、皆在血中、故我諭<u>以色列</u>人曰、凡活物之血毋食、凡活物之血即其生命、凡食之者必見滅絕、
<h2> 禁食自斃與獸噬者
</h2>
利 17:15 凡人無論為土著、為 外邦客旅、食自斃之畜、或被野獸噬斃之畜、必不潔至夕、當滌其衣、以水濯身、然後為潔、
利 17:16 若不滌衣、不濯身、必負罪愆、
利 18:1 <h2>警<u>以色列</u>人毋效<u>伊及</u>人與<u>迦南</u>之人所為</h2> 主諭<u>摩西</u>曰、
利 18:2 告<u>以色列</u>人云、我乃主爾之天主、
利 18:3 昔爾居<u>伊及</u>國、其民所行者毋效之、我將導爾至<u>迦南</u>地、其民所行者亦毋效之、且毋從其習俗、
利 18:4 必遵我法度、守我律例、循之而行、我乃主爾之天主、
利 18:5 謹守我律例法度、人若遵行、必因而得生、我乃主、
<h2> 禁娶骨肉以亂倫
</h2>
利 18:6 凡爾眾、毋與骨肉之親、親近苟合、我乃主、
利 18:7 毋與母苟合、若苟合、則辱父母、
利 18:8 毋與繼母苟合、若苟合則辱父、
利 18:9 爾之姊妹、無論同父異母、同母異父、或生在家、或生在外、悉毋與之苟合、
利 18:10 毋與子之女、及女之女苟合、若苟合、則辱己、
利 18:11 爾繼母從爾父所生之女、亦為爾妹、毋與之苟合、
利 18:12 父之姊妹、即父骨肉之親、毋與之苟合、
利 18:13 母之姊妹即母骨肉之親、毋與之苟合、
<h2> 禁淫亂及種種惡俗
</h2>
利 18:14 毋與伯母嬸母苟合、
利 18:15 毋與子媳苟合、
利 18:16 毋與嫂及弟婦苟合、若苟合則辱兄及弟、
利 18:17 毋與妻攜來之女苟合、毋娶妻之孫女、或妻之外孫女與之苟合、此等亦係骨肉之親、如此行乃為惡俗、
利 18:18 爾妻尚存、毋娶其姊妹、與之苟合、激妻嫉妒、
利 18:19 婦行經時、毋近之與之苟合、
利 18:20 毋與他人之妻同寢、沾污己身、
利 18:21 毋以子女焚獻摩洛、毋瀆爾天主之名、我乃主、
利 18:22 毋與男淫、是乃可憎之事、
利 18:23 無論男女、毋與獸淫、沾污己身、是乃可憎之惡事、
利 18:24 爾毋行此沾污己身、我於爾前所將逐之諸族皆行之、自取沾污、
利 18:25 其地亦染污穢、緣此我討居民之罪、使地不容之、 原文作使地吐其居民
利 18:26 故爾曹無論土著、及寄居爾中之 外邦客旅、皆當遵守我之律例法度、毋行此可憎之事、
利 18:27 在爾以前居此地之民、行此一切可憎之事、使地染污穢、
利 18:28 爾若亦玷污斯地、惟恐地不容 不容原文作吐下同爾、如不容在爾以前之居民然、
利 18:29 此一切可憎之事、凡行之者必滅絕於民中、
利 18:30 必謹守我所命爾當守者、在爾以前之人可憎之惡俗、毋習染自污、我乃主爾之天主、
利 19:1 <h2>復申數例</h2> 主諭<u>摩西</u>曰、
利 19:2 爾告<u>以色列</u>會眾云、我耶和華爾之天主為聖、爾亦當為聖、
利 19:3 爾曹各人當敬畏父母、守我安息日、我乃主爾之天主、
利 19:4 毋從偽神、毋鑄神像、我乃主爾之天主、
利 19:5 若獻平安祭於主、當樂意而獻、 或作當獻以蒙主悅納
利 19:6 在獻之日及明日、可食祭牲之肉、若留至三日、必以火焚之、
利 19:7 若第三日食之、則為可憎、不蒙悅納、
利 19:8 食之者必負罪、因其褻瀆歸主之聖物、其人必滅絕於民中、
利 19:9 爾刈田之所產、毋刈至田隅、刈時所遺者毋拾、
利 19:10 爾摘葡萄園之果、有所遺者毋復摘、隕於地者毋拾之、當拾於貧民與 外邦客旅、我乃主爾之天主、
利 19:11 毋竊、毋誑、毋相偽為、
利 19:12 毋指我名妄誓、致褻瀆爾天主之名、我乃主、
利 19:13 毋欺人、毋強據、傭人之值、毋留至明晨、
利 19:14 毋詛聾者、毋置窒礙於瞽者前、當敬畏爾之天主、我乃主、
利 19:15 聽訟之時、毋行非義、毋偏護貧人、毋徇庇有勢者、惟秉公以鞫人、
利 19:16 毋於爾民中往來讒毀人、毋圖謀害人、 或作毋妄證置人於死地我乃主、
利 19:17 毋心中憎同族、當責同人、免因之負罪、
利 19:18 毋復仇、毋怨憾本國之人、當愛人如己、我乃主、
利 19:19 爾當守我之律例、毋使爾牲畜與異類交、播田毋以間雜之種、毋衣麻與毛間織之衣、
利 19:20 婢女受人聘、尚未見贖見釋、人若與之苟合、必受撲責、但二人不治死、以婢尚未見釋也、
利 19:21 其人當以牡綿羊一、奉於會幕門前、獻於主為贖愆祭、
利 19:22 祭司用贖愆祭之牡羊、於主前為其人贖罪、則所犯之罪蒙赦、○
利 19:23 爾至<u>迦南</u>地、植各種結果之樹、當以初結之果為不潔、三年中當以為不潔、不可食、
利 19:24 第四年所結之果、當視為聖物、獻於主以為頌美、
利 19:25 第五年始可食其果、使後所結之果必豐裕、我乃主爾之天主、
利 19:26 毋食物之有血者、毋用卜筮、毋行術數、
利 19:27 首之周圍毋薙、鬚之周圍毋損、
利 19:28 毋為死者割肉、毋於爾身刺花紋、我乃主、
利 19:29 毋辱己女、使之為妓、惟恐淫亂行於國中、致國遍滿惡俗、
利 19:30 謹守我安息日、敬畏我之聖所、我乃主、
利 19:31 毋從交鬼者、毋詢巫覡、恐自取玷污、我乃主爾之天主、
利 19:32 爾見白髮者當起、敬耆老、畏爾天主、我乃主、
利 19:33 在爾地若有 外邦客旅寄居爾中、毋欺之、
利 19:34 寄居爾中之 外邦客旅、當視如土著、愛之若己、因爾於<u>伊及</u>地亦曾為客旅、我乃主爾之天主、
利 19:35 聽訟之時、毋行非義、尺丈權衡升斗悉當公平、
利 19:36 用公平之權衡、公平之伊法、公平之欣、我乃主爾之天主、曾導爾出<u>伊及</u>地、
利 19:37 故爾曹當謹守遵行我一切律例法度、我乃主、
利 20:1 <h2>獻子女於<u>摩洛</u>者殺無赦</h2> 主諭<u>摩西</u>曰、
利 20:2 爾告<u>以色列</u>人云、凡<u>以色列</u>人、或寄居<u>以色列</u>中之 外邦客旅、以子女獻<u>摩洛</u>者、必治之死、即本處之民、以石擊之、
利 20:3 彼以子女獻<u>摩洛</u>、污我聖所、瀆我聖名、我必向彼震怒、滅絕於民中、
<h2> 目擊其事佯為不見者亦必膺罰
</h2>
利 20:4 彼以子女獻<u>摩洛</u>、若本處之民、偽為不見而不殺之、
利 20:5 我必向彼及其眷屬震怒、將彼及凡效其妄為行邪拜<u>摩洛</u>者、悉絕之於民中、
<h2> 信邪術者必滅絕於民中
</h2>
利 20:6 凡行邪妄從交鬼之人及巫覡者、我必向斯人震怒、滅絕於民中、
<h2> 當自聖潔
</h2>
利 20:7 故爾當成聖、我乃主爾之天主、○
利 20:8 爾當謹守遵行我之律例、我耶和華使爾成聖、
<h2> 詛父母者殺無赦
</h2>
利 20:9 凡詛父母者、必治之死、緣其詛父母、死罪必歸之、
<h2> 嚴禁諸端淫亂
</h2>
利 20:10 凡姦人之妻者、姦夫淫婦、俱治之死、
利 20:11 人若與父之繼室同寢、則辱及其父、死罪歸於二人、皆治之死、
利 20:12 人若與子之妻同寢、則行逆倫之事、死罪歸於二人、皆治之死、
利 20:13 人若與男行淫、則行可憎之事、死罪歸於二人、皆治之死、
利 20:14 人若娶妻並娶妻之母、則為惡俗、此三人當以火焚之、使爾中無如此之惡俗、
<h2> 與獸淫者殺無赦
</h2>
利 20:15 人若與獸淫、必治之死、亦必殺獸、
利 20:16 女若與獸淫、殺女亦殺獸、死罪歸之、皆治之死、
利 20:17 人若娶姊妹、無論同父異母、同母異父者、彼此苟合、則為可恥之事、必於民目前見絕、因與姊妹苟合、必負罪愆、
<h2> 嚴禁與不潔之婦親暱
</h2>
利 20:18 行經之婦、人若與之同寢交媾、婦雖行經亦相從、二人必滅絕於民中、
利 20:19 毋與母之姊妹、及父之姊妹苟合、因與骨肉淫亂、必負罪愆、
利 20:20 人若與伯叔之妻同寢、則辱伯叔、彼等負罪、必絕嗣而死、
利 20:21 人若娶兄弟之妻、是辱兄及弟、係污穢之事、二人必絕嗣、
<h2> 遵命自潔為要
</h2>
利 20:22 爾當謹守遵行我之一切律例法度、如是、我所導爾入以居之地、必容爾居之、 必容爾居之原文作必不吐爾
利 20:23 我於爾前所將逐之諸族、毋從其習俗、彼等行此惡事、故我憎之、
利 20:24 許爾云、爾必得其地為業、我必以此流乳與蜜之地、賜爾為業、我乃主爾之天主、區別爾於萬民中、
利 20:25 故當區別獸之潔與不潔、禽之潔與不潔、我所命爾當視為不潔之禽獸、與運行於地之昆蟲、爾毋因之使己為可憎、
利 20:26 當於我前成聖、蓋我耶和華為聖、區別爾於萬民中、以屬於我、
<h2> 行邪術者殺無赦
</h2>
利 20:27 凡男女交鬼、或為巫覡、死罪歸之、必治之死、即擊以石、
利 21:1 <h2>非至親之屍駭祭司毋近染污穢</h2> 主諭<u>摩西</u>曰、爾告祭司<u>亞倫</u>子孫云、毋為民中之死者蒙不潔、
利 21:2 惟為骨肉之親、若父母子女兄弟、
利 21:3 及未出嫁、尚係處女之姊妹方可、
利 21:4 即為民長、亦毋蒙不潔而辱其職、
利 21:5 毋禿其首、毋薙鬚角、毋割己肉、
<h2> 祭司當自聖潔
</h2>
利 21:6 當於其天主前成聖、勿瀆其天主之名、彼獻火祭以饗其天主耶和華、故當為聖、
<h2> 示祭司何等婦人不可娶
</h2>
利 21:7 妓女與被玷之女毋娶、被休之婦亦毋娶、蓋在其天主前當為聖、
利 21:8 爾當使之為聖、蓋彼獻祭饗爾天主、當以之為聖、我耶和華使爾成聖者乃聖也、
<h2> 祭司之女行淫必焚以火
</h2>
利 21:9 若祭司之女、行淫玷己、則辱其父、當焚之以火、
利 21:10 兄弟中首受膏傅、衣聖衣、立為大祭司者、毋露首、毋裂衣、
利 21:11 毋近死者、即父母之屍、亦毋近而蒙不潔、
利 21:12 毋出聖所、毋褻其天主之聖所、蓋首受聖膏、被立以奉事其天主、 或作蓋首受聖膏即其天主所加之冕我乃主、
<h2> 示大祭司何者可娶何者不可娶
</h2>
利 21:13 大祭司娶妻、祗可娶處女、
利 21:14 嫠婦休婦、被玷之女及妓女、悉毋娶、祇可娶本族之處女、
利 21:15 毋使後裔玷於本族中、蓋我耶和華已別之為聖、○
<h2> 祭司體有不備者不可前來供職
</h2>
利 21:16 主諭<u>摩西</u>曰、
利 21:17 爾告<u>亞倫</u>云、爾歷代後裔、凡有殘疾者、毋許就近獻祭以饗其天主、
利 21:18 凡有殘疾者、皆毋就近、即如瞽者、跛者、缺鼻者、四肢不齊者、
利 21:19 折手折足者、
利 21:20 駝背者、枯瘦者、目有雲膜者、長疥生癬者、損其外腎者、
利 21:21 祭司<u>亞倫</u>之子孫、凡有殘疾者、毋就近於主獻火祭、以其有殘疾、毋就近獻祭以饗其天主、
利 21:22 祭其天主之物、無論為至聖者、為聖者、彼則可食、
利 21:23 惟毋至幔前、毋近於祭臺、緣有殘疾、恐玷我之聖所、因我耶和華已使之為聖、
利 21:24 <u>摩西</u>以此告<u>亞倫</u>與其諸子、並<u>以色列</u>眾、
利 22:1 <h2>祭司若蒙不潔毋近聖物</h2> 主諭<u>摩西</u>曰、
利 22:2 爾告<u>亞倫</u>與其諸子云、<u>以色列</u>人以物區別為聖、獻於我、有時當自禁、毋享用之、恐瀆我之聖名、我乃主、
利 22:3 告之曰、凡爾歷代子孫、有人身蒙不潔、而近<u>以色列</u>人所區別為聖獻於我之物、必絕於我前、我乃主、
利 22:4 凡<u>亞倫</u>子孫中患癩者、患白濁者、未潔之先、毋食聖物、如人捫因屍蒙不潔者、或夢遺、
利 22:5 或捫使人不潔之蟲、或捫使人蒙不潔之人、無論其身有何不潔、
利 22:6 凡捫此諸類者、必不潔至夕、若未以水濯身、毋食聖物、
<h2> 如何乃潔
</h2>
利 22:7 迨日入時則潔、後可食聖物、蓋此藉以養生、 或作蓋此乃所倚之糧
利 22:8 牲畜自斃、或被野獸噬斃、皆毋食之、恐染污穢、我乃主、
利 22:9 必守我所命當守者、若瀆之、即負罪而致死亡、我耶和華已別之為聖、
<h2> 示以祭司家孰可食聖物
</h2>
利 22:10 凡外人毋食聖物、居祭司家之賓旅、或祭司所僱之傭人、皆毋食聖物、
利 22:11 惟祭司以銀所購之人、可食聖物、生於祭司之家者、亦可食祭司所食之物、
利 22:12 若祭司之女、嫁與外人、毋食所獻之聖物、
利 22:13 若祭司之女為嫠婦、或被休而無子、歸於父家、與幼時無異、則可食其父所食者、惟外人毋食之、
利 22:14 若人誤食聖物、則以聖物之值、又加五分之一、償之祭司、
利 22:15 毋褻<u>以色列</u>人所區別為聖獻於主之物、
利 22:16 <u>以色列</u>人所區別為聖之物、若食之、則自取罪愆、我耶和華已別之為聖、○
<h2> 牲不純備不可獻為祭
</h2>
利 22:17 主諭<u>摩西</u>曰、
利 22:18 爾告<u>亞倫</u>與其諸子、並<u>以色列</u>眾人云、凡<u>以色列</u>族之人、或寄居其中之 外邦客旅、若獻祭於主、為火焚祭、無論為償願、為樂意而獻、
利 22:19 所獻或牛、或綿羊、或山羊、皆當用無疵之牡者、以蒙悅納、
利 22:20 凡有殘疾者毋獻、若獻之不蒙悅納、
利 22:21 若獻平安祭於主、或償願、或樂意而獻、所獻者、無論牛羊、當純全無疵、以蒙悅納、
利 22:22 若瞽者、毀傷者、肢體殘缺者、生瘰癧者、生瘡痍者、生癬疥者、毋獻於主、毋獻於祭臺、為祀主之火祭、
利 22:23 牛羊四肢或過長過短、樂獻則可、若用以償願、則不蒙悅納、
利 22:24 外腎損傷、或被閹割者、毋獻於主、在爾地毋行是、
利 22:25 有外邦人欲以此等之畜、獻於爾之天主為祭、毋受之、 或作爾曹由外邦人得此等之畜毋以獻於爾天主為祭蓋此等之畜、體既毀傷、有殘疾、若獻之不蒙悅納、○
<h2> 羔犢生逾八日乃可獻為祭
</h2>
利 22:26 主諭<u>摩西</u>曰、
利 22:27 甫生之牛、或綿羊、或山羊、七日當偕其母、八日後、始可獻於主為火祭而蒙悅納、
利 22:28 無論牛羊、毋同日宰母亦宰子、
<h2> 論食感謝祭牲肉
</h2>
利 22:29 若獻感謝 感謝或作讚美祭於主、必由心願而獻、 或作當按例而獻以蒙悅納
利 22:30 即於所獻之日食之、毋留於明日、我乃主、
利 22:31 當謹守遵行我之誡命、我乃主、
利 22:32 毋瀆我之聖名、我欲於<u>以色列</u>中顯為聖、我耶和華蓋使爾曹成聖、
利 22:33 亦導爾出<u>伊及</u>國、欲為爾之天主、我乃主、
利 23:1 <h2>宣示當守之節期</h2> 主諭<u>摩西</u>曰、
利 23:2 爾告<u>以色列</u>人云、我耶和華之節期、即爾所當宣告為聖會者乃此、
<h2> 安息日
</h2>
利 23:3 六日間、可操作、至第七日、乃大安息日、當有聖會、無論何工、悉毋作、在爾所居之各處、皆當守是日為主之安息日、○
利 23:4 主之節期、即屆期所當宣告為聖會者乃此、
<h2> 逾越節
</h2>
利 23:5 正月十四日嚮暮、即主之逾越節、
利 23:6 是月十五日、乃主之無酵節、爾當七日食無酵餅、
利 23:7 首日當有聖會、無論何工、悉毋作、
利 23:8 七日間當獻火祭於主、第七日亦有聖會、無論何工、悉毋作、○
<h2> 宜獻初登之禾一束
</h2>
利 23:9 主諭<u>摩西</u>曰、
利 23:10 爾告<u>以色列</u>人云、爾曹至我所賜爾之地、刈獲稼穡、當以初刈之禾一束、奉於祭司、
利 23:11 祭司以禾束搖於主前、使爾曹蒙悅納、即於安息日之次日、祭司搖之、
利 23:12 搖禾束之日、當以未盈歲無疵之牡羔、獻於主為火焚祭、
利 23:13 配以和油細麵伊法十分之二、為素祭、為火祭、為馨香獻於主、又奠酒一欣四分之一、
利 23:14 此日以先、未獻此祭於爾天主前、毋食新糧、無論成為餅、穀之烘者、或搗者、在爾所居之處、歷代以此為永定之例、○
<h2> 七七節
</h2>
利 23:15 自安息日之次日、即獻而搖禾束之日、當數七七日、
利 23:16 至第七安息日之次日、共計五十日、乃以新麵備素祭獻於主、
利 23:17 由爾之居所、當取細麵伊法十分之二、加以酵炊成二餅、奉之而搖、用以獻初實於主、
利 23:18 此餅之外、更用未盈歲無疵之牡羔七、牡犢一、牡山羊二、獻於主為火焚祭、又有配獻之素祭、及灌奠之酒、為火祭、為馨香獻於主、
利 23:19 又獻牡山羊一、為贖罪祭、與未盈歲之牡羔一、為平安祭、
利 23:20 祭司取此二羔與初實之麥所作之餅、同搖於主前、是為獻於主之聖物、必歸於祭司、
利 23:21 是日必宣告聖會、無論何工、悉毋作、於爾所居之各處、為歷代永定之例、
<h2> 收穫須為貧民客旅留所遺
</h2>
利 23:22 爾刈獲地之所產、毋刈至田隅、刈時所遺毋拾、當捨與貧民與 外邦客旅、我乃主爾之天主、○
<h2> 吹角節
</h2>
利 23:23 主諭<u>摩西</u>曰、
利 23:24 爾告<u>以色列</u>人云、七月朔、爾當守為安息日、當有聖會、吹角為記、
利 23:25 無論何工、悉毋作、亦當獻火祭於主、○
<h2> 贖罪日
</h2>
利 23:26 主諭<u>摩西</u>曰、
利 23:27 七月十日為贖罪日、當有聖會、刻苦齋戒、亦當獻火祭於主、
利 23:28 是日無論何工、悉毋作、以其為贖罪日、可為爾贖罪於天主耶和華前、
利 23:29 是日凡不刻苦齋戒者、必滅絕於民中、
利 23:30 凡是日操作者、我必滅絕於民中、
利 23:31 是日無論何工、悉毋作、在爾所居之各處、為歷代永定之例、
利 23:32 爾當守是日為大安息日、亦當刻苦齋戒、是月自九日暮、至次日暮、爾當守為安息日、○
<h2> 居廬節
</h2>
利 23:33 主諭<u>摩西</u>曰、
利 23:34 爾告<u>以色列</u>人云、此七月十五日、為居廬節、當於主前守節期七日、
利 23:35 首日當有聖會、無論何工、悉毋作、
利 23:36 七日間、當獻火祭於主、第八日亦當有聖會、當於主前獻火祭、是為大會之日、無論何工、悉毋作、
利 23:37 此乃主之節期、爾當宣告為聖會、獻祭於主、即火焚祭、素祭、平安祭、並奠酒、各日獻所當獻、各日奠所當奠、
利 23:38 此節期所獻之祭、即在主安息日所當獻之外、在爾獻於主禮物之外、償願之外、樂獻之外、
利 23:39 七月十五日、爾斂藏土之所產既畢、當守主之節期、共守七日、首日為安息日、第八日亦為安息日、
利 23:40 首日當取嘉木之果、巴勒瑪樹條、茂密之樹枝、溪旁之柳、於爾天主耶和華前歡樂七日、
利 23:41 每歲七月、當於主前守此節期七日、是為爾歷代永定之例、
利 23:42 七日當居廬、凡<u>以色列</u>土著、皆當居廬、
利 23:43 俾爾歷代子孫得知我導<u>以色列</u>人出<u>伊及</u>時、曾使之居廬、我乃主爾之天主、
利 23:44 <u>摩西</u>以主之節期、傳示<u>以色列</u>人、
利 24:1 <h2>以清油燃燈</h2> 主諭<u>摩西</u>曰、
利 24:2 爾命<u>以色列</u>人、將油果搗成可燃燈極清之油、攜至授爾、用以使燈常燃、
利 24:3 於會幕中掩法匱之幔外、<u>亞倫</u>陳列其燈、自夕達旦常燃於主前、是為爾歷代永定之例、
利 24:4 <u>亞倫</u>當常於主前、置燈於精金燈臺上、○
<h2> 論陳設餅
</h2>
利 24:5 爾以細麵炊餅十二、每餅用麵伊法十分之二、
利 24:6 將餅列為二行、每行六餅、陳列於主前精金案上、
利 24:7 每行上置純潔之乳香、此為餅上當獻於主之火祭、
利 24:8 每安息日、常陳於主前、當取自<u>以色列</u>人、守為永約、
利 24:9 餅歸於<u>亞倫</u>與其子孫、必食於聖所、是為至聖之物歸於彼、乃彼由獻於主之火祭中所得着、永為定例、○
<h2> <u>示羅密</u>子毀謗瀆主名
</h2>
利 24:10 有一人、母為<u>以色列</u>女、父為<u>伊及</u>人、往來<u>以色列</u>人中、一日、此<u>以色列</u>女之子、與<u>以色列</u>一人爭鬥於營中、
利 24:11 此<u>以色列</u>女之子、謗瀆主名、加以咒詛、人曳至<u>摩西</u>前、其母名<u>示羅密</u>、乃<u>但</u>支派<u>底伯利</u>之女、
利 24:12 遂禁之於獄、以待主之示諭、
<h2> 示以謗瀆主名者宜如何處治
</h2>
利 24:13 主諭<u>摩西</u>曰、
利 24:14 以咒詛之人、曳出營外、使凡聞之者、按手於其首、會眾以石擊之、
利 24:15 爾當告<u>以色列</u>人曰、凡咒詛其天主者、必負罪愆、
利 24:16 謗瀆主名者、必治之死、會眾以石繫之、無論 外邦客旅與土著、謗瀆主名者、必治之死、
<h2> 示以殺人者宜如何處治
</h2>
利 24:17 凡害人命者、必治之死、
利 24:18 凡殺人之畜者、必以畜償畜、
<h2> 致損於人者宜如何處治
</h2>
利 24:19 人若殘缺人之體、亦當殘缺彼之體、 原文作必以其所行而行於彼下同
利 24:20 傷償傷、目償目、齒償齒、殘缺人之體、亦當殘缺彼之體、
利 24:21 殺畜者必償、殺人者必治之死、
利 24:22 無論 外邦客旅與土著、悉循一例、我乃主爾之天主、
<h2> 咒詛者見擊斃於石
</h2>
利 24:23 於是<u>摩西</u>諭<u>以色列</u>人、<u>以色列</u>人遂以咒詛者曳出營外、以石擊之、<u>以色列</u>人遵主所命<u>摩西</u>者而行、
利 25:1 <h2>論安息年</h2> 主在<u>西乃</u>山諭<u>摩西</u>曰、
利 25:2 爾告<u>以色列</u>人云、爾至我所賜爾之地、 當有一年使土地安息、於主前守為安息年、
利 25:3 六年間、可耕種田畝、治理葡萄園、斂其所產、
利 25:4 至第七年土地當安息、於主前守為安息年、毋耕種田畝、毋治理葡萄園、
利 25:5 穡後不種而生者、毋穫之、未治之葡萄樹所結者、毋摘之、蓋為土地安息之年、
利 25:6 安息年土地所產、為爾及爾奴婢、爾傭人及居爾中之 外邦客旅所食、
利 25:7 爾牲畜及爾地之野獸、亦俱食是年之土產、
<h2> 論禧年
</h2>
利 25:8 爾當數七安息年、即七七年、數七安息年、共有四十九年、
利 25:9 是年七月十日、即贖罪日、於爾遍地令吹角、其聲洪大、
利 25:10 爾當以第五十年為聖年、佈告國中居民、可以自主、是年爾當守為禧年、業歸本主、 原文作人各歸其業下同各返其家、
利 25:11 此第五十年爾當以為禧年、毋耕種、不種而生者毋穫、未治之葡萄樹所結者毋摘、
利 25:12 此乃禧年、當以為聖年、田畝自生者、爾俱可食之、
利 25:13 此禧年、業各歸原主、
<h2> 人或鬻地畝或購地畝不可相欺
</h2>
利 25:14 若鬻業於人、或購人之業、毋相欺、
利 25:15 或購或鬻、皆由禧年後計數、尚有幾年可穫地產、
利 25:16 年數多則增其值、年數寡則減其值、蓋人所鬻於爾者、乃此數年可穫之地產、
利 25:17 毋相欺、當畏爾天主、我乃主爾之天主、
<h2> 遵命者必蒙福
</h2>
利 25:18 當遵我律例、守我法度、如此必安居斯地、
利 25:19 地必產實、使爾得飽、爾安然居之、
利 25:20 爾曹若言、此第七年、我儕不稼不穡、何所食乎、
利 25:21 我必於第六年降福於爾、使第六年之地產、足用三年、
利 25:22 第八年爾可耕種、可食舊糧、待八年之糧既登、直至九年之初、
<h2> 地不可永鬻於人
</h2>
利 25:23 惟土地毋永鬻於人、蓋土地悉屬我、爾曹於我前、但為客旅、為寄居者、
<h2> 論贖地
</h2>
利 25:24 於爾通國、人雖鬻地、仍得贖之 或作於爾所得為業之全地當許人贖所鬻之土地、
利 25:25 若爾同族人、 同族人原文作兄弟下同因貧乏而鬻其業、有本族人來代贖、則任其贖本族人所鬻者、
利 25:26 倘無代贖者、而己有力能自贖、
利 25:27 則當計數自鬻之年、已歷幾年、以所餘之年數之值、償於購者後、業歸本主、
利 25:28 若無力以償、則所鬻之業、存於購者之手、直待禧年、禧年既至、業歸本主、○
<h2> 論贖宅
</h2>
利 25:29 如人鬻城中之宅、欲贖、祗可於鬻後一年之內贖之、
利 25:30 若年一周而不贖、則城中之宅、永歸購者歷代為業、即至禧年亦不歸原主、
利 25:31 若鄉里無城垣者、其中之宅、視如田畝之可贖、 若不贖、至禧年自歸原主、
利 25:32 <u>利未</u>人所得為業之城邑、其中<u>利未</u>人之宅、隨時可贖、
利 25:33 如他<u>利未</u>人、贖<u>利未</u>人於己城中所鬻之宅、至禧年乃歸原主、因在<u>以色列</u>人中、<u>利未</u>人以己城中之宅為業、
利 25:34 惟<u>利未</u>人城郊之田、為<u>利未</u>人之恆產、永不可鬻、○
<h2> 宜顧恤貧乏
</h2>
利 25:35 若爾族中人 族中人原文作弟兄下同貧乏敗落於爾前、當助之、相待如客旅、或寄居者、使之能偕爾度生、
利 25:36 毋向之索利、當畏爾天主、使同族人能偕爾度生、
利 25:37 若借以銀、或糧、毋索利、
利 25:38 我乃主爾之天主、曾導爾出<u>伊及</u>地、欲以<u>迦南</u>地賜爾、欲為爾之天主、○
<h2> 同族自鬻者宜如何待之
</h2>
利 25:39 若爾族中人貧乏、鬻己於爾、毋役之如奴、
利 25:40 彼於爾家、當待之如傭人、如寄居者、彼服役於爾、當及禧年、
利 25:41 禧年既屆、彼與子女、必離爾家、歸本族、及祖父之業、
利 25:42 蓋凡<u>以色列</u>人皆為我僕、乃我導之出<u>伊及</u>者、不得鬻為奴、
利 25:43 毋役之過嚴、當敬畏爾天主、
利 25:44 爾之奴婢、但可購自爾四圍之異邦人、
利 25:45 外邦人之後裔宗族、旅於爾間、生於爾國者、亦可購為奴婢以為世業、
利 25:46 遺於子孫、永遠為業、歷代為奴婢、惟<u>以色列</u>人皆為兄弟、若彼此服役、毋服之過嚴、
<h2> 族有自鬻者宜贖之
</h2>
利 25:47 若居爾中外邦之客旅致富、爾族中人貧乏、鬻己於居爾間之外邦客旅、或鬻於生在爾國客旅之宗族、
利 25:48 鬻後當贖之、其本族當有人贖之、
利 25:49 或叔伯贖之、或叔伯之子贖之、或宗族一人贖之、若有力自贖、則當自贖、
利 25:50 贖之時與購者計、從自鬻之年至禧年、共有年幾何、以鬻銀折作歷年之工值、猶如傭人、
利 25:51 計至禧年、餘年多則依年數、多償贖銀、
利 25:52 餘年少則依年數、少償贖銀、
利 25:53 彼在主家、視如歲僱之傭人、毋容外人於爾目前治之過嚴、
利 25:54 若彼不能如此得贖、至於禧年、則與子女悉出自主、
利 25:55 因<u>以色列</u>人乃為我僕、昔我導之出<u>伊及</u>國、故為我僕、我耶和華乃爾之天主、
利 26:1 <h2>禁偶像</h2> 爾於爾地、毋作神像、毋立雕刻之偶像與石像、毋勒像於石、設而拜之、我乃主爾之天主、
<h2> 宜虔敬
</h2>
利 26:2 當守我安息日、敬畏我之聖所、我乃主、
<h2> 遵命者降之福
</h2>
利 26:3 爾若遵我律例、守我誡命而行之、
利 26:4 我必降時雨、使地產物、使田園之樹結果、
利 26:5 使爾打穀直至摘葡萄時、摘葡萄直至播種時、使爾得飽食、安居爾地、
利 26:6 我賜境內平康、爾必安寢、無人令爾驚懼、我於爾地必翦滅猛獸、不使兵刃經爾地、
利 26:7 爾必追襲敵人、敵人必殞於刃在爾前、
利 26:8 爾中五人逐敵一百、百人逐敵一萬、敵人必殞於刃在爾前、
利 26:9 我必眷顧爾、使爾昌熾繁庶、我與爾所立之約必踐之、
利 26:10 爾食舊穀、因新而移其舊、
利 26:11 我將立我居所於爾間、我心不憾爾、
利 26:12 我將行於爾間、我為爾之天主、爾為我之民、
利 26:13 我乃主爾之天主、曾導爾出<u>伊及</u>地、免爾為<u>伊及</u>人之奴、毀爾所負之軛、使爾得昂然以行、○
<h2> 逆命者降之禍
</h2>
利 26:14 爾若不聽我、不遵此諸命、
利 26:15 藐視我之律例、心厭我之法度、不遵我諸誡命而違我約、
利 26:16 我必懲罰爾、降爾以可驚之災、患癆患熱、致目倦心傷、播種徒勞、必為敵所食、
利 26:17 我必向爾震怒、使爾敗於敵前、憾爾者必轄爾、雖無人追襲、爾亦必逃遁、
利 26:18 至此爾猶不聽我、我必因爾罪愆、譴責爾至於七倍、
利 26:19 爾恃力驕傲、我必毀之、使爾卑微、使蓋爾之天如鐵、載爾之地如銅、
利 26:20 爾徒然劬勞、地不產物、樹不結果、
利 26:21 爾若逆我以行、不欲聽我、我必按爾之罪、譴責爾至於七倍、
利 26:22 我必使野獸入爾境、吞爾子女、噬爾牲畜、使爾人數寡少、致道路荒涼、
利 26:23 至此爾猶不受責服我、仍逆我以行、
利 26:24 我必依爾之逆行而待爾、必因爾罪愆、譴責爾至於七倍、
利 26:25 必降爾兵刃之災、討爾背約之罪、爾奔集於城中、必降瘟疫於爾間、付爾於敵手、
利 26:26 既絕爾所恃之糧、十婦炊餅於一爐、權之以付爾、雖得食而不能飽、
利 26:27 至此爾猶不聽我、仍逆我以行、
利 26:28 我必震怒、依爾逆行待爾、因爾罪愆、譴責爾至於七倍、
利 26:29 使爾食子女之肉、
利 26:30 我必毀爾邱壇、滅爾日像、使爾之屍與爾偶像偃仆一處、我心必憎爾、
利 26:31 使爾城邑荒涼、使爾殿宇寂寥、我不再饗爾之馨香、
利 26:32 使爾土地荒蕪、甚至居爾地之仇敵、無不驚異、
利 26:33 我必散爾於異邦人中、使爾為兵刃所追、使爾土地荒蕪、使爾城邑變為荒墟、
利 26:34 爾寄居敵國、爾地荒蕪、此時地自可休息享安息年、
利 26:35 爾居此地之時、未守安息年、不容地休息、既荒蕪則自休息、
利 26:36 爾中遺民、居於敵國、我使之心驚膽怯、聞風吹葉、亦必逃遁、以為有敵人恃刃逐之、雖無人追襲、亦必傾跌、
利 26:37 無人追襲時 亦必逃遁、彼此衝突躓蹶、如有刃擊殺、爾不能立於敵前、
利 26:38 爾曹必泯滅於異邦、必為敵國所吞、
利 26:39 爾中所遺之人、居於敵國、必緣己罪、及其列祖之罪、日漸消亡、
<h2> 悔罪者仍蒙垂念
</h2>
利 26:40 彼時必認己之罪、及其列祖之罪、即干我逆我以行之罪、
利 26:41 我依其逆行、散之於敵國、後若其剛愎之心、 剛愎之心或作不淨之心自卑以服罪、
利 26:42 則我必追憶與<u>雅各</u>所立之約、亦追憶與<u>以撒</u> <u>亞伯拉罕</u>所立之約、而俯念斯地、
利 26:43 彼等藐視我法度心厭我律例、乃至遠離斯地、使土地於荒涼無人之時、得享安息、直待彼等服罪、
利 26:44 雖然、彼在敵國時、我仍不棄之、不厭之、不滅之、不廢我與彼所立之約、因我耶和華為其天主、
利 26:45 昔我於異邦人目前、導其先祖出<u>伊及</u>國與之立約、欲為其天主、我必追憶此約、我乃主、
利 26:46 此乃主在<u>西乃</u>山、託<u>摩西</u>為<u>以色列</u>人所立之禮儀法度律例、
利 27:1 <h2>論以人許願</h2> 主諭<u>摩西</u>曰、
利 27:2 爾告<u>以色列</u>人云、人若以人許願、則當估其價以歸主、
利 27:3 自二十歲至六十歲者、循聖所之權衡、男估其價為五十舍客勒、
利 27:4 女估其價為三十舍客勒、
利 27:5 自五歲至二十歲者、男估其價為二十舍客勒、女則十舍客勒、
利 27:6 自一月至五歲者、男估其價為五舍客勒、女估其價為三舍客勒、
利 27:7 自六十歲以上者、男估其價為十五舍客勒、女則十舍客勒、
利 27:8 倘許願者貧乏、不能如所估之價以償、則以所許之人、攜至祭司前估之、祭司視許願者之力而估其價、
<h2> 以牲許願
</h2>
利 27:9 若所許者、為可獻於主之牲畜、則凡許於主者、悉以為聖、
利 27:10 不可更之、毋以美易惡、毋以惡易美、若以牲易牲、則所許者與所易者俱為聖、
利 27:11 若所許者為不潔之畜、不可獻於主為祭者、則牽畜至祭司前、
利 27:12 祭司視畜之美惡而估其價、即依祭司所估者為定、
利 27:13 如欲贖之、當於所估之價外、加五分之一、
<h2> 以宅許願
</h2>
利 27:14 若人以宅區別為聖獻於主、則祭司視宅之美惡而估其價、即依祭司所估者為定、
利 27:15 如別宅為聖者、欲贖其宅、當於估價之外、加五分之一、宅仍歸己、
<h2> 以地許願
</h2>
利 27:16 若祖遺之田畝、區別為聖獻於主、則當視可播種之多寡而估其價、可播大麥種一賀梅珥、 約一石估價五十舍客勒、
利 27:17 人如在禧年別田為聖、則以所估之價為定、
利 27:18 如在禧年後別田為聖、則祭司減自禧年已過之年數、復推算至禧年、尚有年幾何、依年數核銀、 或作祭司視至禧年尚餘年幾何即依年數核銀而按已過之年數以減所估之田價
利 27:19 如別田為聖者、欲贖其田、當在估價外加五分之一、田仍歸己、
利 27:20 如不贖田、或祭司轉鬻於他人、則不可復贖、
利 27:21 禧年既屆、其田出自購者之手時、則歸於主為聖田、與永獻之田無異、即歸於祭司為業、
利 27:22 如所別為聖獻主之田、不係祖遺之業、乃購於人者、
利 27:23 則祭司為之核計至禧年田價值銀若干、是日即將所估之價銀獻於主、區別為聖、
利 27:24 禧年既屆、田仍歸於鬻者、即業之原主、
利 27:25 凡爾所估之價、必循聖所之權衡、二十季拉為一舍客勒、
利 27:26 惟畜之首生者、無論牛羊、本歸於主、無庸再別為聖、
利 27:27 若為不潔之畜、則依所估之價贖之、又加五分之一、如不贖、則視所估之價以鬻之、
<h2> 永獻於主者不得鬻亦不得贖
</h2>
利 27:28 惟人所永獻於主者、無論人畜田業、悉不得鬻、亦不得贖、凡永獻者、乃至聖歸於主、
利 27:29 凡人所永獻者、毋贖當宰、
利 27:30 凡土產、無論田產之穀、樹結之果、必輸十分之一、歸於主為聖、
利 27:31 如人欲贖所應輸之什一、當於什一之外、加五分之一、
<h2> 牛羊什一歸主不可更易
</h2>
利 27:32 凡牛群羊群應數之、每第十受印記、歸主為聖、
利 27:33 毋較美惡、亦毋更易、如或更易、則所數與所易者俱為聖、不得復贖、
利 27:34 此乃主於<u>西乃</u>山、命<u>摩西</u>諭<u>以色列</u>人之誡命、
民 1:1 <h2>主命<u>摩西</u>計數民數</h2> <u>以色列</u>人出<u>伊及</u>後二年二月朔、主在<u>西乃</u>野、於會幕中諭<u>摩西</u>曰、
民 1:2 爾當按<u>以色列</u>會眾之門戶宗族、凡諸男丁、按名而核其數、
民 1:3 <u>以色列</u>人自二十歲以上、凡能臨陣者、爾與<u>亞倫</u>必按其隊伍而計之、
民 1:4 每一支派中、各當有一人助爾、皆為本支派之族長、
民 1:5 此當助爾者、其人之名乃此、屬<u>流便</u>支派<u>示丟珥</u>子<u>以利蓿</u>、
民 1:6 屬<u>西緬</u>支派<u>蘇利沙代</u>子<u>示路蔑</u>、
民 1:7 屬<u>猶大</u>支派<u>亞米拿達</u>子<u>拿順</u>、
民 1:8 屬<u>以薩迦</u>支派<u>蘇押</u>子<u>拿坦業</u>、
民 1:9 屬<u>西布倫</u>支派<u>希倫</u>子<u>以利押</u>、
民 1:10 <u>約瑟</u>後裔、屬<u>以法蓮</u>支派<u>亞米忽</u>子<u>以利沙瑪</u>、屬<u>瑪拿西</u>支派<u>比大蓿</u>子<u>迦瑪列</u>、
民 1:11 屬<u>便雅憫</u>支派<u>基多尼</u>子<u>亞比但</u>、
民 1:12 屬<u>但</u>支派<u>亞米沙代</u>子<u>亞希以謝</u>、
民 1:13 屬<u>亞設</u>支派<u>俄蘭</u>子<u>帕結</u>、
民 1:14 屬<u>迦得</u>支派<u>丟珥</u>子<u>以利雅薩</u>、
民 1:15 屬<u>拿弗他利</u>支派<u>以南</u>子<u>亞希拉</u>、
民 1:16 此皆自會中被召選者、各為本支派之牧伯、俱為<u>以色列</u>軍旅之統帥、
民 1:17 於是<u>摩西</u> <u>亞倫</u>召此記名之人、
民 1:18 二月朔、招集會眾、會眾皆循宗族門戶而述其譜系、自二十歲以上、所有男丁、悉按名計數、
民 1:19 遵主所諭<u>摩西</u>之命、在<u>西乃</u>野核其數、
<h2> 計數各支派民數
</h2>
民 1:20 計<u>以色列</u>長子<u>流便</u>之子孫、按世系宗族家室、自二十歲以上、凡諸男丁、能臨陣者、依其名數、
民 1:21 <u>流便</u>支派見數之人、共四萬六千五百、
民 1:22 計<u>西緬</u>之子孫、按世系宗族家室、自二十歲以上、凡諸男丁、能臨陣者、依其名數、
民 1:23 <u>西緬</u>支派見數之人、共五萬九千三百、
民 1:24 計<u>迦得</u>之子孫、按世系宗族家室、自二十歲以上、凡能臨陣者、依其名數、
民 1:25 <u>迦得</u>支派見數之人、共四萬五千六百五十、
民 1:26 計<u>猶大</u>之子孫、按世系宗族家室、自二十歲以上、凡能臨陣者、依其名數、
民 1:27 <u>猶大</u>支派見數之人、共七萬四千六百、
民 1:28 計<u>以薩迦</u>之子孫、按世系宗族家室、自二十歲以上、凡能臨陣者、依其名數、
民 1:29 <u>以薩迦</u>支派見數之人、共五萬四千四百、
民 1:30 計<u>西布倫</u>之子孫、按世系宗族家室、自二十歲以上、凡能臨陣者、依其名數、
民 1:31 <u>西布倫</u>支派見數之人、共五萬七千四百、
民 1:32 計<u>約瑟</u>之後裔、<u>以法蓮</u>之子孫、按世系宗族家室、自二十歲以上、凡能臨陣者、依其名數、
民 1:33 <u>以法蓮</u>支派見數之人、共四萬五百、
民 1:34 計<u>瑪拿西</u>之子孫、按世系宗族家室、自二十歲以上、凡能臨陣者、依其名數、
民 1:35 <u>瑪拿西</u>支派見數之人、共三萬二千二百、
民 1:36 計<u>便雅憫</u>之子孫、按世系宗族家室、自二十歲以上、凡能臨陣者、依其名數、
民 1:37 <u>便雅憫</u>支派見數之人、共三萬五千四百、
民 1:38 計<u>但</u>之子孫、按世系宗族家室、自二十歲以上、凡能臨陣者、依其名數、
民 1:39 <u>但</u>支派見數之人、共六萬二千七百、
民 1:40 計<u>亞設</u>之子孫、按世系宗族家室、自二十歲以上、凡能臨陣者、依其名數、
民 1:41 <u>亞設</u>支派見數之人、共四萬一千五百、
民 1:42 計<u>拿弗他利</u>之子孫、按世系宗族家室、自二十歲以上、凡能臨陣者、依其名數、
民 1:43 <u>拿弗他利</u>支派見數之人、共五萬三千四百、
民 1:44 此乃<u>摩西</u> <u>亞倫</u>與<u>以色列</u>十二牧伯、即各支派之牧伯計數者、
民 1:45 按<u>以色列</u>人之各宗族、自二十歲以上、凡能臨陣者、
民 1:46 見數之人、總計六十萬三千五百五十、
民 1:47 惟<u>利未</u>支派之人不在其數、○
<h2> <u>利未</u>支派不與被數特使供役於會幕
</h2>
民 1:48 主諭<u>摩西</u>曰、
民 1:49 惟<u>利未</u>支派、毋與<u>以色列</u>人同計、同核其數、
民 1:50 當命<u>利未</u>人司理法幕、與其諸器、及凡屬法幕者、使之運法幕、及其諸器、供役於幕中、於幕之四圍列營、
民 1:51 運幕之時、<u>利未</u>人撤之、立幕之時、<u>利未</u>人建之、外人近前當治死、
民 1:52 <u>以色列</u>人當各居本隊之營、各歸本隊之纛、
民 1:53 <u>利未</u>人當列營於法幕之四圍、在法幕中謹慎職守、免<u>以色列</u>人干主震怒、
民 1:54 於是<u>以色列</u>人遵主凡命<u>摩西</u>者而行、
民 2:1 <h2>十二支派分立四營各隨本纛各歸本旗</h2> 主諭<u>摩西</u> <u>亞倫</u>曰、
民 2:2 <u>以色列</u>人列營、當各歸本纛、各歸本支派之旗號、於會幕四圍相向列營、
民 2:3 東方日出之處、有<u>猶大</u>營纛下之軍旅、按其隊伍列營、<u>亞米拿達</u>子<u>拿順</u>、為<u>猶大</u>支派牧伯、
民 2:4 見數之軍旅、共七萬四千六百、
民 2:5 附<u>猶大</u>支派有<u>以薩迦</u>支派列營、<u>蘇押</u>子<u>拿坦業</u>、為<u>以薩迦</u>支派牧伯、
民 2:6 見數之軍旅、共五萬四千四百、
民 2:7 又有<u>西布倫</u>支派、<u>希倫</u>子<u>以利押</u>、為<u>西布倫</u>支派牧伯、
民 2:8 見數之軍旅、共五萬七千四百、
民 2:9 凡屬<u>猶大</u>營見數之軍旅、總計十八萬六千四百、此乃首隊前往、
民 2:10 南方有<u>流便</u>營纛下之軍旅、<u>示丟珥</u>子<u>以利蓿</u>、為<u>流便</u>支派牧伯、
民 2:11 見數之軍旅、共四萬六千五百、
民 2:12 附<u>流便</u>支派有<u>西緬</u>支派列營、<u>蘇利沙代</u>子<u>示路蔑</u>、為<u>西緬</u>支派牧伯、
民 2:13 見數之軍旅、共五萬九千三百、
民 2:14 又有<u>迦得</u>支派、<u>流珥</u>子<u>以利雅薩</u>、為<u>迦得</u>支派牧伯、
民 2:15 見數之軍旅、共四萬五千六百五十、
民 2:16 凡屬<u>流便</u>營見數之軍旅、總計十五萬一千四百五十、此乃二隊前往、
民 2:17 後、<u>利未</u>營運會幕、在前後營之中遄行、悉依列營之次序、各歸其隊、各隨其纛、
民 2:18 西方有<u>以法蓮</u>營纛下之軍旅、<u>亞米忽</u>子<u>以利沙瑪</u>、為<u>以法蓮</u>支派牧伯、
民 2:19 見數之軍旅、共四萬五百、
民 2:20 附<u>以法蓮</u>支派、有<u>瑪拿西</u>支派列營、<u>比大蓿</u>子<u>迦瑪列</u>、為<u>瑪拿西</u>支派牧伯、
民 2:21 見數之軍旅、共三萬二千二百、
民 2:22 又有<u>便雅憫</u>支派、<u>基多尼</u>子<u>亞比但</u>、為<u>便雅憫</u>支派牧伯、
民 2:23 見數之軍旅、共三萬五千四百、
民 2:24 凡屬<u>以法蓮</u>營見數之軍旅、總計十萬八千一百、此乃三隊前往、
民 2:25 北方有<u>但</u>營纛下之軍旅、<u>亞米沙代</u>子<u>亞希以謝</u>、為<u>但</u>支派牧伯、
民 2:26 見數之軍旅、共六萬二千七百、
民 2:27 附<u>但</u>支派、有<u>亞設</u>支派、<u>俄蘭</u>子<u>帕結</u>為<u>亞設</u>支派牧伯、
民 2:28 見數之軍旅、共計四萬一千五百、
民 2:29 又有<u>拿弗他利</u>支派、<u>以南</u>子<u>亞希拉</u>、為<u>拿弗他利</u>支派牧伯、
民 2:30 見數之軍旅、共五萬三千四百、
民 2:31 凡屬<u>但</u>營之軍旅、總計十五萬七千六百、此乃循本纛末隊前往、
民 2:32 以上乃<u>以色列</u>人循其宗族見數之人數、凡其諸營見數之軍旅、總計六十萬三千五百五十、
民 2:33 惟<u>利未</u>人不見數於<u>以色列</u>人中、此遵主所命<u>摩西</u>者、
民 2:34 <u>以色列</u>人即如是行、安營前往、各隨本纛、各歸本宗族、本家室、主所命<u>摩西</u>者、眾皆遵之、
民 3:1 <h2><u>亞倫</u>諸子</h2> 主在<u>西乃</u>山諭<u>摩西</u>時、<u>摩西</u> <u>亞倫</u>之後裔、臚列如左、
民 3:2 <u>亞倫</u>諸子之名、長子<u>拿答</u>、又有<u>亞比戶</u>、<u>以利亞撒</u>、<u>以他瑪</u>、
民 3:3 是乃<u>亞倫</u>諸子之名、即受膏見立為祭司者、
民 3:4 <u>拿答</u> <u>亞比戶</u>在<u>西乃</u>野、以非聖之火獻於主、死於主前、二人無子、<u>以利亞撒</u> <u>以他瑪</u>於其父<u>亞倫</u>前供祭司之職、○
<h2> <u>利未</u>人服役於會幕輔助祭司
</h2>
民 3:5 主諭<u>摩西</u>曰、
民 3:6 爾使<u>利未</u>支派近立於祭司<u>亞倫</u>前以事之、
民 3:7 代<u>亞倫</u>與會眾在會幕前守所當守者、於幕內供役、
民 3:8 守會幕之諸器、代<u>以色列</u>人守所當守者、於幕內供役、
民 3:9 爾以<u>利未</u>人賜<u>亞倫</u>及其子孫、<u>利未</u>人乃自<u>以色列</u>人中所擇而賜於<u>亞倫</u>者、
民 3:10 惟命<u>亞倫</u>及其子孫為祭司、以守其祭司之職、外人近聖所、必當治死、
<h2> 以代<u>以色列</u>族初胎之男
</h2>
民 3:11 主諭<u>摩西</u>曰、
民 3:12 我於<u>以色列</u>人中取<u>利未</u>人代<u>以色列</u>人初胎之男子、<u>利未</u>人即歸我、
民 3:13 一切首生、原歸於我、昔我在<u>伊及</u>地殺首生之時、即以<u>以色列</u>中首生者、無論人畜、區別為聖歸於我、我乃主、○
<h2> <u>利未</u>人循世系見數
</h2>
民 3:14 主在<u>西乃</u>野諭<u>摩西</u>曰、
民 3:15 爾當循<u>利未</u>人之家室宗族而核其數、所當核數者、即自一月以上之男、
民 3:16 <u>摩西</u>乃遵主所命者而核之、
民 3:17 <u>利未</u>子、一名<u>革順</u>、一名<u>哥轄</u>、一名<u>米拉利</u>、
民 3:18 <u>革順</u>立族之子、一名<u>立尼</u>、一名<u>示每</u>、
民 3:19 <u>哥轄</u>立族之子、即<u>暗蘭</u>、<u>以斯哈</u>、<u>希伯崙</u>、<u>烏薛</u>、
民 3:20 <u>米拉利</u>立族之子、即<u>抹利</u>、<u>母示</u>、此乃<u>利未</u>支派各宗族家室、
<h2> <u>革順</u>子孫諸族丁男之數其所守護者為何
</h2>
民 3:21 <u>革順</u>子孫有<u>立尼</u>族、<u>示每</u>族、此乃<u>革順</u>子孫之二族、
民 3:22 見數之男、自一月以上、共七千五百、
民 3:23 <u>革順</u>子孫二族、在幕後列營於西、
民 3:24 <u>拉伊勒</u>子<u>以利雅薩</u>、為<u>革順</u>子孫族長、
民 3:25 <u>革順</u>子孫、在會幕中所守者、即幕、外幕、幕蓋、會幕之門簾、
民 3:26 幕與祭臺四周之院幃、院門之簾、並所用之諸索、
<h2> <u>哥轄</u>子孫諸族丁男之數其所守護者為何
</h2>
民 3:27 <u>哥轄</u>子孫有<u>暗蘭</u>族、<u>以斯哈</u>族、<u>希伯崙</u>族、<u>烏薛</u>族、此乃<u>哥轄</u>子孫諸族、
民 3:28 見數之男、自一月以上者、共八千六百、皆守聖所、
民 3:29 <u>哥轄</u>子孫諸族、列營於幕之南、
民 3:30 <u>烏薛</u>子<u>以利撒反</u>、乃<u>哥轄</u>子孫諸族之族長、
民 3:31 彼等所守者、即法匱、案、燈臺、祭臺、與焚香臺、及所用之聖器、簾、並屬簾之物、
民 3:32 祭司<u>亞倫</u>子<u>以利亞撒</u>、為<u>利未</u>人總族長、統轄守聖所之人、○
<h2> <u>米拉利</u>子孫諸族丁男之數其所守護者為何
</h2>
民 3:33 <u>米拉利</u>子孫有<u>抹利</u>族、<u>母示</u>族、此乃<u>米拉利</u>子孫之二族、
民 3:34 見數之男、自一月以上者、共六千二百、
民 3:35 <u>亞比亥</u>子<u>蘇列</u>、為<u>米拉利</u>子孫二族之族長、列營於幕之北、
民 3:36 <u>米拉利</u>子孫所守者、即幕之板、楗、柱、座、及屬幕之諸物、
民 3:37 院四圍之柱、座、橛、索、
<h2> <u>摩西</u> <u>亞倫</u>及<u>亞倫</u>諸子於何處安營
</h2>
民 3:38 在會幕前、列營於東者、即<u>摩西</u>、<u>亞倫</u>、與<u>亞倫</u>諸子、防守聖所、代<u>以色列</u>人守所當守者、凡外人近聖所、必當治死、
民 3:39 凡<u>利未</u>人按宗族見數之男、自一月以上、即<u>摩西</u> <u>亞倫</u>遵主命而數者、總計二萬二千、○
<h2> 以<u>利未</u>人代贖<u>以色列</u>族初胎之男
</h2>
民 3:40 主諭<u>摩西</u>曰、爾以<u>以色列</u>人中首生之男、自一月以上者、核其名數、
民 3:41 為我耶和華取<u>利未</u>人、以代<u>以色列</u>人首生之男、亦取<u>利未</u>人之畜、以代<u>以色列</u>人首生之畜、
民 3:42 <u>摩西</u>遵主所命、核數<u>以色列</u>人中首生之男、
民 3:43 凡首生之男、自一月以上者、其名數共計二萬二千二百七十三、○
民 3:44 主諭<u>摩西</u>曰、
民 3:45 爾取<u>利未</u>人代<u>以色列</u>人首生之男、亦取<u>利未</u>人之牲畜、代<u>以色列</u>人之牲畜、使<u>利未</u>人歸我耶和華、
<h2> 初胎之男多於<u>利未</u>人數者贖之金
</h2>
民 3:46 <u>以色列</u>人首生之男、較<u>利未</u>人多二百七十三、俱當贖之、
民 3:47 為每人取贖銀五舍客勒、當循聖所之權衡、一舍客勒即二十季拉、
民 3:48 多餘者必贖、當以贖之之銀給<u>亞倫</u>與其子、
民 3:49 <u>以色列</u>首生之男、為<u>利未</u>人所贖、尚有多餘者、<u>摩西</u>由彼取贖銀、
民 3:50 由<u>以色列</u>人首生之男、取銀一千三百六十五舍客勒、循聖所之權衡、
民 3:51 <u>摩西</u>遵主所命者、以此贖銀給<u>亞倫</u>與其子、
民 4:1 <h2><u>哥轄</u>子孫從事於會幕遄徵時所宜運之物</h2> 主諭<u>摩西</u> <u>亞倫</u>曰、
民 4:2 <u>利未</u>支派中<u>哥轄</u>子孫、循其宗族家室、
民 4:3 自三十歲以上、至五十歲、凡能來供役、從事於會幕者、當核其數、
民 4:4 <u>哥轄</u>子孫、在會幕所供之役、即於至聖所供役、
民 4:5 移營之時、<u>亞倫</u>及其子當進、撤幔用以掩法匱、
民 4:6 上蓋海龍皮、覆以純藍色之毯、而後貫杠、
民 4:7 又以藍色毯覆陳設餅之案、以盤、盞、碗、與奠酒之壺、置於案上、常陳設餅亦當在其上、
民 4:8 又以絳色毯覆其上、復以海龍皮掩之、而後貫杠、
民 4:9 又以藍色毯覆燈臺、與屬臺之盞、翦、盤、並所用之諸油器、
民 4:10 又以龍海皮覆燈臺、與屬燈臺之諸器、而後置於舁之之架上、
民 4:11 以藍色毯覆於金焚香臺上、又蓋以海龍皮、而後貫杠、
民 4:12 以聖所用之諸器、裹以藍色毯、又蓋以海龍皮、置於舁之之架上、
民 4:13 當去祭臺上之灰、以紫色毯覆之、
民 4:14 以祭臺之諸器、在祭臺上所用者、即鑪、鍤、鏟、盆、祭臺之諸器、悉置於祭臺上、蓋以海龍皮、而後貫杠、
民 4:15 移營之時、<u>亞倫</u>及其子、掩蓋聖所及其中諸器既畢、則<u>哥轄</u>子孫前來舁之、惟不可捫聖物、恐致死亡、此屬會幕之器具、即<u>哥轄</u>子孫所當舁者、
<h2> <u>以利亞撒</u>所司者
</h2>
民 4:16 祭司<u>亞倫</u>子<u>以利亞撒</u>、司燈油、香料、常獻之素祭物、與膏油、司全幕與其中所有、聖所與其諸器、○
<h2> <u>亞倫</u>及其子先進聖所派差
</h2>
民 4:17 主諭<u>摩西</u> <u>亞倫</u>曰、
民 4:18 毋使<u>哥轄</u>族、滅絕於<u>利未</u>人中、
民 4:19 <u>哥轄</u>子孫、若近至聖所、必至死亡、<u>亞倫</u>及其子、當先入聖所、使之各從其事、各舁所當舁、如是行於彼、可保全其生命、
民 4:20 <u>哥轄</u>子孫、不可片刻入聖所以觀、恐致死亡、 或作蓋聖物時哥轄子孫毋入以觀恐致死亡○
<h2> <u>革順</u>子孫從事於會幕遄徵時所宜運之物
</h2>
民 4:21 主諭<u>摩西</u>曰、
民 4:22 <u>革順</u>子孫、循其家室宗族、亦當核其數、
民 4:23 所當核數者、即自三十歲以上、至五十歲、凡能來供役、從事於會幕者、
民 4:24 <u>革順</u>諸族所供之役、即舁物、
民 4:25 當舁幕之諸幔、會幕、幕蓋、海龍皮之頂蓋、會幕之門簾、
民 4:26 幕及祭臺四圍之院幃、院門之簾、繩索、並一切所用之器具、即用以役事者、
民 4:27 <u>革順</u>子孫、供役舁物、悉從<u>亞倫</u>及其子之命、使之守所當守、舁所當舁、
民 4:28 是乃<u>革順</u>子孫、在會幕中所供之役、歸祭司<u>亞倫</u>子<u>以他瑪</u>司理、○
<h2> <u>米拉利</u>子孫從事於會幕遄徵時所宜運之物
</h2>
民 4:29 <u>米拉利</u>子孫、循其宗族家室、亦當核其數、
民 4:30 所當計數者、即自三十歲以上、至五十歲、凡能來供役、從事於會幕者、
民 4:31 彼等於會幕供役、守所當守者、舁所當舁者、即幕之板、楗、柱、座、
民 4:32 院四圍之柱、座、橛、索、與所用諸器具、爾當以其所守所舁之什物、悉計其名目、
民 4:33 此乃<u>米拉利</u>子孫、在會幕所供之役、亦歸祭司<u>亞倫</u>子<u>以他瑪</u>司理、
<h2> <u>哥轄</u>子孫諸族之人數
</h2>
民 4:34 於是<u>摩西</u> <u>亞倫</u>與會眾之牧伯、核數<u>哥轄</u>子孫、循其宗族家室、
民 4:35 自三十歲以上、至五十歲、凡能來供役、從事於會幕者、
民 4:36 彼等循宗族見數者、共二千七百五十、
民 4:37 <u>摩西</u> <u>亞倫</u>遵主諭<u>摩西</u>之命、核數<u>哥轄</u>子孫諸族、能在會幕供役之人、其數即此、
<h2> <u>革順</u>子孫諸族之人數
</h2>
民 4:38 亦核數<u>革順</u>子孫、循其宗族家室、
民 4:39 自三十歲以上、至五十歲、凡能來供役、從事於會幕者、
民 4:40 彼等循宗族家室見數者、共二千六百三十、
民 4:41 <u>摩西</u> <u>亞倫</u>遵主命、核數<u>革順</u>子孫諸族、凡能在會幕供役之人、其數即此、
<h2> <u>米拉利</u>子孫諸族之人數
</h2>
民 4:42 亦核數<u>米拉利</u>子孫、循其宗族家室、
民 4:43 自三十歲以上、至五十歲、凡能來供役、從事於會幕者、
民 4:44 彼等循宗族見數之人、共三千二百、
民 4:45 <u>摩西</u> <u>亞倫</u>遵主諭<u>摩西</u>之命、核數<u>米拉利</u>子孫諸族之人、其數即此、
民 4:46 <u>摩西</u> <u>亞倫</u>及<u>以色列</u>之諸牧伯、核數<u>利未</u>人、循其宗族家室、
民 4:47 自三十歲以上、至五十歲、凡能來在會幕供役、舁會幕器具者、
民 4:48 總計八千五百八十、
民 4:49 <u>摩西</u>遵主之命、令核其數、使彼各供其役、各舁所當舁、核數之、乃遵主所命<u>摩西</u>者、
民 5:1 <h2>凡蒙不潔者皆屏諸營外</h2> 主諭<u>摩西</u>曰、
民 5:2 爾命<u>以色列</u>人、使凡生癩者、患白濁者、捫屍而蒙不潔者、悉出營外、
民 5:3 無論男女皆使出營、我居其中、毋使其營玷污、
民 5:4 <u>以色列</u>人遵是以行、出之營外、遵主命<u>摩西</u>者而行、○
<h2> 人蹈愆尤有負於人當償其物加五分之一
</h2>
民 5:5 主諭<u>摩西</u>曰、
民 5:6 爾告<u>以色列</u>人云、如男女犯人所常犯之罪、干主而陷於罪愆、
民 5:7 當認所犯之罪、償所負於人者、又加五分之一、歸於所負之人、
民 5:8 倘其人不在、又無眷屬可受所償、則以應償者奉於主、歸於祭司、此外又獻牡綿羊為贖罪祭、祭司以羊為之贖罪、
民 5:9 凡<u>以色列</u>人區別為聖、舉獻而奉於祭司之物、必歸於祭司、
民 5:10 人所區別為聖之物、悉歸於祭司、第奉於何祭司、即歸於何祭司、○
<h2> 夫疑妻淫試之有法
</h2>
民 5:11 主諭<u>摩西</u>曰、
民 5:12 爾告<u>以色列</u>人云、若人之妻行不正、干犯其夫、
民 5:13 暗中有人與之行淫而被玷污、其夫不知、無人為證、婦亦未被執、
民 5:14 夫生疑心疑妻、妻實被污、或夫生疑心疑妻、妻未被污、
民 5:15 則夫當攜其妻至祭司前、亦為之奉祭物、即大麥麵伊法十分之一、不灌油、不加香、蓋為疑而獻之祭物、以記罪也、
民 5:16 祭司使婦近立於主前、
民 5:17 祭司以瓦器盛聖水、於聖所地上取土、置於水中、
民 5:18 既使婦立於主前、遂露其首、以因疑記罪而獻之祭物、置於婦手、祭司手執致詛之苦水、 致詛之苦水或作降禍之苦水下同
民 5:19 令婦發誓、使聞咒詛之言、謂之曰、若無人與爾行淫、爾未背夫行不正而被玷污、則可免受此致詛苦水之災、
民 5:20 爾若背夫行不正而被玷污、在爾夫外、有人與爾同寢、
民 5:21 則主必使爾股爛 股爛或作髀消下同腹脹、於爾民中為人指以咒詛、指以發誓、
民 5:22 此致詛之水、既入爾腹、必使爾腹脹股爛、婦當答曰、阿們、阿們、
民 5:23 祭司以咒詛之言、書之於紙、以所書之字、塗抹於苦水中、
民 5:24 使婦飲此致詛之苦水、此水入其腹中、必成為苦水、
民 5:25 祭司先由婦之手中、取因疑而獻之祭物、搖於主前、奉於祭臺、
民 5:26 於其中取所當獻之一握、焚於祭臺上、然後使婦飲此水、
民 5:27 既令婦飲水、若婦果被玷污、獲罪於夫、則此致詛之水、必於其腹中為苦水、使其腹脹股爛、於其民中為人所指以咒詛者、
民 5:28 若婦未被玷污、實為貞潔、則害不及其身、並能懷孕、
民 5:29 此乃治婦背夫行不正玷污其身、致夫懷疑之例、
民 5:30 或人生疑心疑其妻、則當使婦立於主前、祭司循此例而行、
民 5:31 夫則無辜、婦必負罪、
民 6:1 <h2>許願離俗之例</h2> 主諭<u>摩西</u>曰、
民 6:2 爾告<u>以色列</u>人云、無論男女、若許離俗事主之願、
民 6:3 葡萄酒與凡醉人者、必戒毋飲、 葡萄酒與凡醉人者變醯、亦毋飲、浸葡萄之水、亦毋飲、葡萄無論鮮乾、皆毋食、
民 6:4 離俗之時、凡葡萄樹之所結、毋食、葡萄之核與皮、亦毋食、
民 6:5 彼許願離俗事主之日內、必以為聖、毋以薙髮之刀加諸首、當留其髮、直待離俗之日滿盈、
民 6:6 許願離俗事主之日內、毋近屍側、
民 6:7 雖父母兄弟姊妹死、亦毋近而蒙不潔、蓋留髮以事其天主、
民 6:8 在其離俗之日內、為聖於主前、
民 6:9 倘有人忽死其旁、而污其首之髮、則當俟第七日、即成潔之日、乃薙其首、
民 6:10 第八日當以二鳲鳩、或二雛鴿、至會幕門奉於祭司、
民 6:11 祭司用一為贖罪祭、用一為火焚祭、為彼贖近屍而蒙不潔之罪、當日祭司使其首成潔、
民 6:12 又當獻未盈歲之牡羔一為贖愆祭、復許離俗事主之願、既蒙不潔、已往離俗之日亦徒然、
民 6:13 許願離俗之人、許願離俗之日既盈、其例如是、必攜之至會幕門、
民 6:14 獻祭於主、當獻未盈歲無疵牡羔一、為火焚祭、未盈歲無疵牝羔一、為贖罪祭、無疵牡綿羊一、為平安祭、
民 6:15 無酵餅一筐、和油之細麵餅、抹油之無酵薄餅、與配獻之素祭、及灌奠之酒、
民 6:16 祭司奉於主前、獻其贖罪祭及火焚祭、
民 6:17 祭司又以牡綿羊、及無酵餅一筐、獻於主為平安祭、祭司又配獻素祭、並奠酒、
民 6:18 離俗者當在會幕門前、薙首髮、以所薙之髮、置於平安祭下之火中、
民 6:19 離俗者既薙首髮、祭司乃取已烹之牡綿羊前腿、及筐中之無酵餅一、無酵薄餅一、悉置於其手、
民 6:20 祭司必搖之於主前、此物與被搖之胸、被舉之腿、皆為聖物、悉歸於祭司、厥後、離俗者始可飲酒、
民 6:21 許願離俗者、離俗之日盈滿、獻祭於主、其例如此、若有力能在當獻之外多獻、則當循其所許之願而行、○
<h2> 祭司為民祝福宜用何辭
</h2>
民 6:22 主諭<u>摩西</u>曰、
民 6:23 告<u>亞倫</u>及其子云、爾為<u>以色列</u>人祝福、當如是言、
民 6:24 惟願主降福於爾、護祐爾、
民 6:25 願主以主面之榮光照爾、賜恩於爾、
民 6:26 願主眷顧爾、賜爾平康、
民 6:27 如是彼以我名為<u>以色列</u>人祝福、我必降福於<u>以色列</u>人、
民 7:1 <h2>會幕告成牧伯獻禮</h2> <u>摩西</u>建會幕既畢、以膏膏會幕、及屬幕之諸器、區別為聖、亦膏祭臺與其諸器、區別為聖、
民 7:2 當時<u>以色列</u>諸牧伯、即<u>以色列</u>宗族諸族長、乃輔助核數<u>以色列</u>人之各支派牧伯、俱獻禮物、
民 7:3 以其禮物奉至主前、即有蓋之車六乘、牛十有二、二牧伯同獻一車、每牧伯各獻一牛、牽至幕前、
民 7:4 主諭<u>摩西</u>曰、
民 7:5 可受其所獻、以供會幕之役事、以車與牛給<u>利未</u>人、各依其役事、
民 7:6 於是<u>摩西</u>受車與牛、給<u>利未</u>人、
民 7:7 二車四牛、給<u>革順</u>子孫、循其役事、
民 7:8 四車八牛、給<u>米拉利</u>子孫、循其役事、歸祭司<u>亞倫</u>子<u>以他瑪</u>司理、
民 7:9 惟無所給<u>哥轄</u>子孫、蓋其供運聖物之役事、悉用肩舁、○
<h2> 釁祭臺時牧伯亦各獻禮物
</h2>
民 7:10 膏祭臺時、諸牧伯獻禮物、為祭臺行落成禮、以所獻之禮物、奉至祭臺前、
民 7:11 主諭<u>摩西</u>曰、諸牧伯獻禮物、為祭臺行落成禮、當一日一牧伯來獻、○
民 7:12 首日獻禮物者、乃<u>猶大</u>支派之牧伯、<u>亞米拿達</u>子<u>拿順</u>、
民 7:13 所獻者、乃銀盤一、重一百三十舍客勒、  約六十五兩下同銀盂一、重七十舍客勒、  約三十五兩下同循聖所之權衡、悉盈以和油之細麵、以為素祭、
民 7:14 金碗一、重十舍客勒、  約五兩下同盈以香、
民 7:15 牡犢一、牡綿羊一、未盈歲之羔一、以為火焚祭、
民 7:16 牡山羊一、以為贖罪祭、
民 7:17 牛二、牡綿羊五、牡山羊五、未盈歲之羔五、以為平安祭、此乃<u>亞米拿達</u>子<u>拿順</u>所獻、○
民 7:18 二日獻禮物者、乃<u>以薩迦</u>支派之牧伯、<u>蘇押</u>子<u>拿坦業</u>、
民 7:19 所獻之禮物、乃銀盤一、重一百三十舍客勒、銀盂一、重七十舍客勒、循聖所之權衡、悉盈以和油之細麵、以為素祭、
民 7:20 金碗一、重十舍客勒、盈以香、
民 7:21 牡犢一、牡綿羊一、未盈歲之羔一、以為火焚祭、
民 7:22 牡山羊一、以為贖罪祭、
民 7:23 牛二、牡綿羊五、牡山羊五、未盈歲之羔五、以為平安祭、此乃<u>蘇押</u>子<u>拿坦業</u>所獻、○
民 7:24 三日來獻者、乃<u>西布倫</u>支派之牧伯、<u>希倫</u>子<u>以利押</u>、
民 7:25 所獻者、乃銀盤一、重一百三十舍客勒、銀盂一、重七十舍客勒、循聖所之權衡、悉盈以和油之細麵、以為素祭、
民 7:26 金碗一、重十舍客勒、盈以香、
民 7:27 牡犢一、牡綿羊一、未盈歲之羔一、以為火焚祭、
民 7:28 牡山羊一、以為贖罪祭、
民 7:29 牛二、牡綿羊五、牡山羊五、未盈歲之羔五、以為平安祭、此乃<u>希倫</u>子<u>以利押</u>所獻、○
民 7:30 四日來獻者、乃<u>流便</u>支派之牧伯、<u>示丟珥</u>子<u>以利蓿</u>、
民 7:31 所獻者、乃銀盤一、重一百三十舍客勒、銀盂一、重七十舍客勒、循聖所之權衡、悉盈以和油之細麵、以為素祭、
民 7:32 金碗一、重十舍客勒、盈以香、
民 7:33 牡犢一、牡綿羊一、未盈歲之羔一、以為火焚祭、
民 7:34 牡山羊一、以為贖罪祭、
民 7:35 牛二、牡綿羊五、牡山羊五、未盈歲之羔五、以為平安祭、此乃<u>示丟珥</u>子<u>以利蓿</u>所獻、○
民 7:36 五日來獻者、乃<u>西緬</u>支派之牧伯、<u>蘇利沙代</u>子<u>示路蔑</u>、
民 7:37 所獻者、乃銀盤一、重一百三十舍客勒、銀盂一、重七十舍客勒、循聖所之權衡、悉盈以和油之細麵、以為素祭、
民 7:38 金碗一、重十舍客勒、盈以香、
民 7:39 牡犢一、牡綿羊一、未盈歲之羔一、以為火焚祭、
民 7:40 牡山羊一、以為贖罪祭、
民 7:41 牛二、牡綿羊五、牡山羊五、未盈歲之羔五、以為平安祭、此乃<u>蘇利沙代</u>子<u>示路蔑</u>所獻、○
民 7:42 六日來獻者、乃<u>迦得</u>支派之牧伯、<u>丟珥</u>子<u>以利雅薩</u>、
民 7:43 所獻者、乃銀盤一、重一百三十舍客勒、銀盂一、重七十舍客勒、循聖所之權衡、悉盈以和油之細麵、以為素祭、
民 7:44 金碗一、重十舍客勒、盈以香、
民 7:45 牡犢一、牡綿羊一、未盈歲之羔一、以為火焚祭、
民 7:46 牡山羊一、以為贖罪祭、
民 7:47 牛二、牡綿羊五、牡山羊五、未盈歲之羔五、以為平安祭、此乃<u>丟珥</u>子<u>以利雅薩</u>所獻、○
民 7:48 七日來獻者、乃<u>以法蓮</u>支派之牧伯、<u>亞米忽</u>子<u>以利沙瑪</u>、
民 7:49 所獻者、乃銀盤一、重一百三十舍客勒、銀盂一、重七十舍客勒、循聖所之權衡、悉盈以和油之細麵、以為素祭、
民 7:50 金碗一、重十舍客勒、盈以香、
民 7:51 牡犢一、牡綿羊一、未盈歲之羔一、以為火焚祭、
民 7:52 牡山羊一、以為贖罪祭、
民 7:53 牛二、牡綿羊五、牡山羊五、未盈歲之羔五、以為平安祭、此乃<u>亞米忽</u>子<u>以利沙瑪</u>所獻、○
民 7:54 八日來獻者、乃<u>瑪拿西</u>支派之牧伯、<u>比大蓿</u>子<u>迦瑪列</u>、
民 7:55 所獻者、乃銀盤一、重一百三十舍客勒、銀盂一、重七十舍客勒、循聖所之權衡、悉盈以和油之細麵、以為素祭、
民 7:56 金碗一、重十舍客勒、盈以香、
民 7:57 牡犢一、牡綿羊一、未盈歲之羔一、以為火焚祭、
民 7:58 牡山羊一、以為贖罪祭、
民 7:59 牛二、牡綿羊五、牡山羊五、未盈歲之羔五、以為平安祭、此乃<u>比大蓿</u>子<u>迦瑪列</u>所獻、○
民 7:60 九日來獻者、乃<u>便雅憫</u>支派之牧伯、<u>基多尼</u>子<u>亞比但</u>、
民 7:61 所獻者、乃銀盤一、重一百三十舍客勒、銀盂一、重七十舍客勒、循聖所之權衡、悉盈以和油之細麵、以為素祭、
民 7:62 金碗一、重十舍客勒、盈以香、
民 7:63 牡犢一、牡綿羊一、未盈歲之羔一、以為火焚祭、
民 7:64 牡山羊一、以為贖罪祭、
民 7:65 牛二、牡綿羊五、牡山羊五、未盈歲之羔五、以為平安祭、此乃<u>基多尼</u>子<u>亞比但</u>所獻、○
民 7:66 十日來獻者、乃<u>但</u>支派之牧伯、<u>亞米沙代</u>子<u>亞希以謝</u>、
民 7:67 所獻者、乃銀盤一、重一百三十舍客勒、銀盂一、重七十舍客勒、循聖所之權衡、悉盈以和油之細麵、以為素祭、
民 7:68 金碗一、重十舍客勒、盈以香、
民 7:69 牡犢一、牡綿羊一、未盈歲之羔一、以為火焚祭、
民 7:70 牡山羊一、以為贖罪祭、
民 7:71 牛二、牡綿羊五、牡山羊五、未盈歲之羔五、以為平安祭、此乃<u>亞米沙代</u>子<u>亞希以謝</u>所獻、○
民 7:72 十一日來獻者、乃<u>亞設</u>支派之牧伯、<u>俄蘭</u>子<u>帕結</u>、
民 7:73 所獻者、乃銀盤一、重一百三十舍客勒、銀盂一、重七十舍客勒、循聖所之權衡、悉盈以和油之細麵、以為素祭、
民 7:74 金碗一、重十舍客勒、盈以香、
民 7:75 牡犢一、牡綿羊一、未盈歲之羔一、以為火焚祭、
民 7:76 牡山羊一、以為贖罪祭、
民 7:77 牛二、牡綿羊五、牡山羊五、未盈歲之羔五、以為平安祭、此乃<u>俄蘭</u>子<u>帕結</u>所獻、○
民 7:78 十二日來獻者、乃<u>拿弗他利</u>支派之牧伯、<u>以南</u>子<u>亞希拉</u>、
民 7:79 所獻者、乃銀盤一、重一百三十舍客勒、銀盂一、重七十舍客勒、循聖所之權衡、悉盈以和油之細麵、以為素祭、
民 7:80 金碗一、重十舍客勒、盈以香、
民 7:81 牡犢一、牡綿羊一、未盈歲之羔一、以為火焚祭、
民 7:82 牡山羊一、以為贖罪祭、
民 7:83 牛二、牡綿羊五、牡山羊五、未盈歲之羔五、以為平安祭、此乃<u>以南</u>子<u>亞希拉</u>所獻、○
民 7:84 膏祭臺之時、<u>以色列</u>諸牧伯所獻之禮物、為祭臺行落成禮、共銀盤十二、銀盂十二、金碗十二、
民 7:85 盤各重一百三十舍客勒、盂各重七十舍客勒、諸器具之銀、共計二千四百舍客勒、循聖所之權衡、
民 7:86 金碗十二、盈以香、碗各重十舍客勒、循所聖之權衡、諸碗之金、共計一百二十舍客勒、
民 7:87 為火焚祭之犧牲、牡犢十有二、牡綿羊十有二、未盈歲之羔十有二、各有配獻之素祭、為贖罪祭之犧牲、牡山羊十有二、
民 7:88 為平安祭之犧牲、牛二十四、牡綿羊六十、牡山羊六十、未盈歲羔六十、是乃膏祭臺後、為祭臺行落成禮所獻之禮物、
<h2> <u>摩西</u>進會幕主從贖罪蓋與之言
</h2>
民 7:89 <u>摩西</u>入會幕、欲與主言、遂聞蓋法匱之贖罪蓋上二基路伯間、有聲與之言、即主與之言、
民 8:1 <h2>燃燈宜如何</h2> 主諭<u>摩西</u>曰、
民 8:2 爾告<u>亞倫</u>云、爾置燈盞 於燈臺之時、當使七燈盞施光於燈臺之前、
民 8:3 <u>亞倫</u>如是行、置燈盞之時、使施光於燈臺之前、遵主所命<u>摩西</u>者、
民 8:4 此燈臺之製法、以金用鏇法而作、自梃及花、俱用鏇法、乃遵主所示<u>摩西</u>之式而作者、○
<h2> 命區別<u>利未</u>人使行潔禮來供役於會幕
</h2>
民 8:5 主諭<u>摩西</u>曰、
民 8:6 爾擇<u>利未</u>人於<u>以色列</u>人中、使之成潔、
民 8:7 使之成潔、當如是以行、以贖罪之水、灑於其身、使以刀薙全體毫髮、洗滌其衣、如是成潔、
民 8:8 又取牡犢一、與和油之細麵、以為配獻之素祭、 俱為火焚祭、再取牡犢一、為贖罪祭、
民 8:9 使<u>利未</u>人至會幕前、集<u>以色列</u>全會、
民 8:10 使<u>利未</u>人近於主前、<u>以色列</u>人當按手於其上、
民 8:11 <u>亞倫</u>以<u>利未</u>人奉 奉原文作舉下同於主前、視為<u>以色列</u>人所貢獻、使彼供主之役事、
民 8:12 <u>利未</u>人宜按手於兩犢首、而後獻於主、一為贖罪祭、一為火焚祭、為<u>利未</u>人贖罪、
民 8:13 使<u>利未</u>人立於<u>亞倫</u>與其子之前、奉之於主、
民 8:14 如是、爾於<u>以色列</u>人中、區別<u>利未</u>人、使之歸我、
民 8:15 爾既使<u>利未</u>人成潔而奉於主、然後<u>利未</u>人可至以供會幕之役事、
民 8:16 <u>利未</u>人在<u>以色列</u>人中屬我、我選之歸我、以代<u>以色列</u>中一切初胎之男、
民 8:17 蓋<u>以色列</u>中一切首生者、無論人畜、悉歸於我、昔我在<u>伊及</u>地戮諸長子時、以首生者、區別為聖歸於我、
民 8:18 今我選<u>利未</u>人代<u>以色列</u>人中一切長子、
民 8:19 於<u>以色列</u>中擇<u>利未</u>人、賜<u>亞倫</u>與其子、代<u>以色列</u>人於會幕供役事、為<u>以色列</u>人贖罪、恐<u>以色列</u>人近於聖所而遭災禍、
民 8:20 <u>摩西</u> <u>亞倫</u>與<u>以色列</u>會眾、向<u>利未</u>人如此以行、<u>以色列</u>人遵主所諭<u>摩西</u>待<u>利未</u>人之命而行於<u>利未</u>人、
民 8:21 於是<u>利未</u>人自潔其身、洗滌其衣、<u>亞倫</u>奉之於主前、為彼贖罪、使之成潔、
民 8:22 厥後<u>利未</u>人入會幕、於<u>亞倫</u>與其子前、供其役事、遵主所諭<u>摩西</u>待<u>利未</u>人之命而行、
<h2> <u>利未</u>人供役自二十五歲以外至五十歲
</h2>
民 8:23 主諭<u>摩西</u>曰、
民 8:24 <u>利未</u>人供役事有定例、自二十五歲以上者、可來入班、在會幕供役事、
民 8:25 五十歲以後可出班、不復供役事、
民 8:26 可輔助諸兄弟 諸兄弟即他利未人守會幕、毋再役事、使<u>利未</u>人入班供役、當待之若此、
民 9:1 <h2>復命守逾越節</h2> <u>以色列</u>人出<u>伊及</u>後二年正月、主在<u>西乃</u>野、諭<u>摩西</u>曰、
民 9:2 <u>以色列</u>人當在所定之日期、守逾越節、 守逾越節或作備逾越節羔下同
民 9:3 是月十四日、薄暮、循所定之條例禮儀而守之、
民 9:4 <u>摩西</u>遂命<u>以色列</u>人守逾越節、
民 9:5 正月十四日、薄暮、<u>以色列</u>人在<u>西乃</u>野守逾越節、遵主所命<u>摩西</u>者而行、
<h2> 不得守於正月者宜守於二月
</h2>
民 9:6 有數人因近屍蒙不潔、不能於是日守逾越節、故當日至<u>摩西</u> <u>亞倫</u>前曰、
民 9:7 我近屍蒙不潔、不得與<u>以色列</u>人同於所定之日期、於主獻當獻之祭、若何而可、
民 9:8 <u>摩西</u>謂之曰、姑待此、我將聽主為爾如何以命、
民 9:9 主諭<u>摩西</u>曰、
民 9:10 爾告<u>以色列</u>人云、爾曹及爾後裔、如有人近屍而蒙不潔、或遠在行程、亦當於主前守逾越節、
民 9:11 二月十四日、薄暮、當守之、食逾越節之羔、當與無酵餅及苦菜同食、
民 9:12 毋留羔之肉至明日、毋折其骨、悉遵逾越節羔之例而行、
民 9:13 如人身潔、亦不在行程、而不守逾越節、此人必滅絕於民中、因其於所定之日期、不於主獻所當獻之祭、此人必負罪、
民 9:14 如 外邦客旅寄居爾中、願於主前守逾越節、當遵逾越節律例禮儀而行、客旅與土著俱為一例、○
<h2> 雲遮會幕<u>以色列</u>人視之定行止
</h2>
民 9:15 建法幕之日、有雲蔽法幕、又自夕至旦、如火光現於幕上、
民 9:16 晝有雲蔽法幕、夜有火光、恆如此、
民 9:17 雲昇離法幕、<u>以色列</u>人啟行、雲所止之處、<u>以色列</u>人列營、 列營或作張幕下同
民 9:18 <u>以色列</u>人啟行列營、悉遵主命、凡雲覆會幕之日、<u>以色列</u>人則居營中、
民 9:19 若雲覆幕歷日既久、則<u>以色列</u>人遵守主所示之命而不啟行、
民 9:20 有時雲覆幕數日、民之列營啟行、悉遵主命、
民 9:21 有時雲覆幕自夕至旦、迨晨雲昇、民則啟行、有時雲覆會幕一晝夜乃昇、民則啟行、
民 9:22 雲覆幕或二日、或一月、或一年之久、則<u>以色列</u>人居其所不啟行、待雲昇、然後啟行、
民 9:23 列營啟行、悉遵主命、守主所命守者、遵主所諭<u>摩西</u>之命、
民 10:1 <h2>命造銀角二以聚會眾以令啟行</h2> 主諭<u>摩西</u>曰、
民 10:2 爾用鏇法、製銀角二、以集會眾、以使營啟行、
民 10:3 若二角並吹之時、則全會必集就爾於會幕門前、
民 10:4 吹一角之時、帥<u>以色列</u>隊伍之牧伯、必集就爾、
民 10:5 若吹角之聲洪大、則東方諸營啟行、
民 10:6 二次吹角之聲洪大、則南方諸營啟行、凡啟行之時、必吹角之聲洪大、
民 10:7 招集會眾之時祗當吹角、其聲不必洪大、
民 10:8 當吹角者即<u>亞倫</u>之子孫為祭司者、爾歷代定之為永例、
民 10:9 爾在己地、有仇敵相侵、爾往攻之、必當吹角、其聲洪大、則爾之天主耶和華垂念爾、拯爾於敵、
民 10:10 在喜樂之日、節期與月朔、爾獻火焚祭與平安祭時、亦當吹角、爾天主必垂念爾、我乃主爾之天主、○
<h2> <u>以色列</u>人離<u>西乃</u>野至<u>巴蘭</u>野循序遄徵
</h2>
民 10:11 二年二月二十日、雲昇離法幕、
民 10:12 <u>以色列</u>人啟行、離<u>西乃</u>野、雲止於<u>巴蘭</u>野、
民 10:13 此其初次遵主諭<u>摩西</u>之命啟行、
民 10:14 先啟行者、乃屬<u>猶大</u>營纛下之軍旅、<u>亞米拿達</u>子<u>拿順</u>統領其軍、
民 10:15 <u>蘇押</u>子<u>拿坦業</u>、帥<u>以薩迦</u>支派之軍、
民 10:16 <u>希倫</u>子<u>以利押</u>帥<u>西布倫</u>支派之軍、
民 10:17 後撤幕運幕之<u>革順</u>子孫、與<u>米拉利</u>子孫啟行、○
民 10:18 其後啟行者、乃屬<u>流便</u>營纛下之軍旅、<u>示丟珥</u>子<u>以利蓿</u>統領其軍、
民 10:19 <u>蘇利沙代</u>子<u>示路蔑</u>、帥<u>西緬</u>支派之軍、
民 10:20 <u>丟珥</u>子<u>以利雅薩</u>、帥<u>迦得</u>支派之軍、
民 10:21 後舁聖所器具者<u>哥轄</u>子孫乃啟行、彼未至之先、運幕者已建立其幕、○
民 10:22 又後啟行者、乃屬<u>以法蓮</u>營纛下之軍旅、<u>亞米忽</u>子<u>以利沙瑪</u>統領其軍、
民 10:23 <u>比大蓿</u>子<u>迦瑪列</u>、帥<u>瑪拿西</u>支派之軍、
民 10:24 <u>基多尼</u>子<u>亞比但</u>、帥<u>便雅憫</u>支派之軍、○
民 10:25 在諸營最後啟行者、乃屬<u>但</u>營纛下之軍旅、<u>亞米沙代</u>子<u>亞希以謝</u>統領其軍、
民 10:26 <u>俄蘭</u>子<u>帕結</u>、帥<u>亞設</u>支派之軍、
民 10:27 <u>以南</u>子<u>亞希拉</u>、帥<u>拿弗他利</u>支派之軍、
民 10:28 <u>以色列</u>人俱依此次序、循其軍旅而啟行、○
<h2> <u>摩西</u>祈<u>何巴伯</u>與之偕行
</h2>
民 10:29 <u>摩西</u>謂其妻兄 妻兄或作外舅<u>米甸</u>人<u>流珥</u>子<u>何巴伯</u>曰、我儕往主所許賜我之地、求爾與我偕往、我儕必厚待爾、因主曾許賜恩於<u>以色列</u>人、
民 10:30 曰、我不欲偕往、欲返故土、歸我宗族、
民 10:31 曰、求爾莫離我、我於曠野何處列營、乃爾所知、爾可為我作目、
民 10:32 若爾同往、則必循主將賜我之恩厚待爾、○
民 10:33 於是<u>以色列</u>人離主之山、歷程三日、主之法匱、先行三日之程、為之尋列營之所、
民 10:34 <u>以色列</u>人啟行時、主之雲晝蔽其上、
<h2> 法匱起止<u>摩西</u>祈求主
</h2>
民 10:35 法匱啟行時、<u>摩西</u>則曰、願主起、使敵潰散、使仇奔逃於主前、
民 10:36 法匱止時、則曰、願主歸於<u>以色列</u>之億兆、
民 11:1 <h2>火焚民中<u>摩西</u>禱主乃熄</h2> 眾民怨讟、主聞不悅、震怒、使火焚於其中、燬營之邊隅、
民 11:2 民向<u>摩西</u>呼救、<u>摩西</u>祈禱主、火遂息滅、
民 11:3 因其地有主之火焚於民中、故稱之曰<u>他備拉</u>、 他備拉譯即焚燒之義○
<h2> 民厭瑪拿貪望肉食
</h2>
民 11:4 其中閒雜流民、心懷貪慾、使<u>以色列</u>人亦號哭曰、誰予我肉食、
民 11:5 我儕憶在<u>伊及</u>時、不傷財而食魚、王瓜、瓠、韭、葱、與蒜、
民 11:6 今瑪拿外、我目前無他物食、使我精力衰枯、
民 11:7 瑪拿狀如芫荽子、色如比多拉 見創世記二章十二節小註
民 11:8 眾民四出斂取、或磨之以磨、或搗之以臼、或烹於釜、或作為餅、其味與和油之餅相同、
民 11:9 夜間露降於營中、瑪拿亦隨下、
<h2> <u>摩西</u>自歎任重難當
</h2>
民 11:10 民循宗族、各立於幕門號哭、<u>摩西</u>聞之、於是主怒甚烈、<u>摩西</u>亦不悅、
民 11:11 告主曰、何使僕受苦、何不賜恩於我、何使我肩治此民之重任、
民 11:12 主使我懷抱此眾民、如父母之懷抱嬰孩、攜至主所誓賜其祖之地、我豈妊之乎、我豈產之乎、
民 11:13 斯民於我前哭曰、予我肉食、我從何得肉以予之乎、
民 11:14 治此民之任甚重、我獨力不能勝、
民 11:15 我若蒙主恩、與其待我若此、不如殺我、免我遭此困苦、
<h2> 主命<u>摩西</u>與七十長老同任民事
</h2>
民 11:16 主諭<u>摩西</u>曰、爾招集<u>以色列</u>耆老七十人、即爾所知為民之長老有司、攜至會幕前、使之在彼與爾偕立、
民 11:17 我降臨諭爾、取爾所感之神、分賜其人、使之助爾、當治民之任、免爾一人獨勞、
民 11:18 亦告民曰、爾當潔己、以待明日、必得肉食、蓋爾號哭云、誰予我肉食、昔我儕在<u>伊及</u>為佳、此言主已聞矣、必賜爾肉食、
民 11:19 非僅食一日、二日、五日、十日、二十日、
民 11:20 乃至一月、甚至噴於鼻孔、使爾厭惡、因爾棄居爾中之主、於其前哭曰、我儕何為出<u>伊及</u>、
民 11:21 <u>摩西</u>曰、我於斯民中、僅計其壯丁、 壯丁原文作徒行者共六十萬、主言、我賜之食肉至於一月、
民 11:22 即為之宰所有之牛羊、豈足乎、為之盡取海內之魚、豈足乎、
民 11:23 主曰、我力豈不足耶、今爾必見我言應否、
民 11:24 <u>摩西</u>出、以主之言告民、集民之長老七十人、使立於幕之四周、
民 11:25 主乘雲降臨、與<u>摩西</u>言、以感<u>摩西</u>之神、分賜七十長老、既賦之以神、則感神而言、厥後不能若此、 或作以後亦不止息
民 11:26 被錄者中有二人、一名<u>伊利達</u>、一名<u>米達</u>、仍居於營、未出至幕前、神已賦之、即在營中感神而言、
民 11:27 有少者趨至、告<u>摩西</u>曰、<u>伊利達</u> <u>米達</u>在營中感神而言、
民 11:28 自幼事<u>摩西</u>者、<u>嫩</u>之子<u>約書亞</u>謂<u>摩西</u>曰、請我主<u>摩西</u>禁之、
民 11:29 <u>摩西</u>謂之曰、爾為我嫉之乎、願主之眾民悉感神而言、主皆以其神賦之、
民 11:30 <u>摩西</u>與<u>以色列</u>長老皆返營中、
<h2> 民得鶉食主怒其貪慾降以重災
</h2>
民 11:31 主使風起、自海濱吹鵪鶉至、散於營之四方、各方約一日之程皆有、離地約二尺、
民 11:32 民起、終日終夜、以及次日、捕取鵪鶉、捕取至少者、亦得十賀梅珥、 一賀梅珥約一石十賀梅珥或作十堆陳於營之四圍、
民 11:33 肉猶在齒間、尚未食盡、主向斯民震怒、降之以重災、
民 11:34 因在彼葬有慾心之民、故稱其地日<u>基博羅特哈他瓦</u>、 譯即有慾者墓之義
民 11:35 民自彼啟行、至<u>哈洗錄</u>、遂居於<u>哈洗錄</u>焉、
民 12:1 <h2><u>米利暗</u> <u>亞倫</u>誹謗<u>摩西</u>主怒責之</h2> <u>摩西</u>曾娶<u>古實</u>女為妻、<u>米利暗</u> <u>亞倫</u>因此<u>古實</u>女之故、誹謗<u>摩西</u>、
民 12:2 曰、主豈但託<u>摩西</u>而言、不亦託我儕而言乎、此言為主所聞、
民 12:3 <u>摩西</u>素甚謙和、勝於世間萬人、
民 12:4 主忽諭<u>摩西</u> <u>亞倫</u>與<u>米利暗</u>曰、爾三人出、至會幕、三人遂出、
民 12:5 當時、主降臨於雲柱、立於會幕門前、召<u>米利暗</u> <u>亞倫</u>、二人出、
民 12:6 主曰、爾曹宜聽我言、爾中若有先知、乃我耶和華藉異像顯現於彼、或託夢而與之言、
民 12:7 惟我僕<u>摩西</u>不然、彼乃盡忠於我全家、
民 12:8 我與之面語、明以相告、不以隱語、又使之瞻觀我容、爾曹誹謗我僕<u>摩西</u>、何不懼乎、
民 12:9 主遂向二人震怒而去、
<h2> <u>米利暗</u>生癩
</h2>
民 12:10 雲亦離幕、<u>米利暗</u>忽患癩、色白如雪、<u>亞倫</u>回顧<u>米利暗</u>見其患癩、
民 12:11 <u>亞倫</u>謂<u>摩西</u>曰、我二人愚昧得罪、求我主毋以罪歸我儕、
民 12:12 莫使之如出母胎半身腐爛已死者然、
<h2> <u>摩西</u>籲主醫之
</h2>
民 12:13 <u>摩西</u>籲主曰、祈天主醫之、
<h2> 主命禁之營外七日
</h2>
民 12:14 主諭<u>摩西</u>曰、若其父唾於其面、必蒙羞歷七日、當禁之於營外、至於七日、然後入營、
民 12:15 於是<u>米利暗</u>禁於營外、至於七日、民不啟行、直待<u>米利暗</u>復入營、
民 12:16 厥後民離<u>哈洗錄</u>、列營於<u>巴蘭</u>野、
民 13:1 <h2>主命<u>摩西</u>遣人窺探<u>迦南</u>地</h2> 主諭<u>摩西</u>曰、
民 13:2 爾當遣人往窺探我所賜<u>以色列</u>人之<u>迦南</u>地、每一支派當遣一人、各於本支派中為族長者、
民 13:3 <u>摩西</u>遵主之命、自<u>巴蘭</u>野遣之往、其人皆<u>以色列</u>中最著者、
<h2> 臚列窺探者之名
</h2>
民 13:4 其名如左、屬<u>流便</u>支派<u>撒刻</u>子<u>沙母亞</u>、
民 13:5 屬<u>西緬</u>支派<u>何利</u>子<u>沙法</u>、
民 13:6 屬<u>猶大</u>支派<u>耶孚尼</u>子<u>迦勒</u>、
民 13:7 屬<u>以薩迦</u>支派<u>約瑟</u>子<u>以甲</u>、
民 13:8 屬<u>以法蓮</u>支派<u>嫩</u>之子<u>何施亞</u>、
民 13:9 屬<u>便雅憫</u>支派<u>拉孚</u>子<u>八氐</u>、
民 13:10 屬<u>西布倫</u>支派<u>梭底</u>子<u>迦叠</u>、
民 13:11 屬<u>約瑟</u>之<u>瑪拿西</u>支派<u>蘇西</u>子<u>迦底</u>、
民 13:12 屬<u>但</u>支派<u>基瑪利</u>子<u>亞米利</u>、
民 13:13 屬<u>亞設</u>支派<u>米迦勒</u>子<u>西帖</u>、
民 13:14 屬<u>拿弗他利</u>支派<u>縛西</u>子<u>拿比</u>、
民 13:15 屬<u>迦得</u>支派<u>瑪基</u>子<u>臼利</u>、
民 13:16 <u>摩西</u>所遣窺探<u>迦南</u>地者、其名如此、<u>嫩</u>之子<u>何施亞</u>、<u>摩西</u>改其名為<u>約書亞</u>、
<h2> <u>摩西</u>精詳命之
</h2>
民 13:17 <u>摩西</u>遣之往窺探<u>迦南</u>地、諭之曰、爾上<u>迦南</u>之南地、亦登山、
民 13:18 視察其地何如、觀其居民、或強或弱、或多或寡、
民 13:19 所居之地、或美或惡、所處之里居、或營壘、或城邑、
民 13:20 其土地或膏腴、或瘠薄、有林木否、爾毋膽怯、當攜其地之果來、遣彼之時、正葡萄方熟之際、
<h2> 彼眾盡窺全地攜果而返
</h2>
民 13:21 其人遂往窺地、自<u>汛</u>野至<u>利合</u>、近<u>哈瑪</u>之道、
民 13:22 上<u>迦南</u>之南地、至<u>希伯崙</u>、在彼有<u>亞衲</u>族人、<u>亞希幔</u>、<u>示篩</u>、<u>撻買</u>、建<u>希伯崙</u>城、先於建<u>伊及</u>之<u>瑣安</u>城七年、
民 13:23 又至<u>以實各</u>谷、在彼伐葡萄樹枝、枝上葡萄纍然、其中二人以杠舁之、又取石榴與無花果、
民 13:24 因<u>以色列</u>人在彼伐葡萄枝、故稱其地為<u>以實各</u>谷、 以實各谷譯即葡萄谷之義
<h2> 歷陳所見
</h2>
民 13:25 四十日後、窺地而返、
民 13:26 至<u>巴蘭</u>野之<u>迦叠</u>見<u>摩西</u> <u>亞倫</u>與<u>以色列</u>之會眾、以諸事覆之、又以其地之果示之、
民 13:27 告<u>摩西</u>曰、我儕至爾所遣我往之地、其地果流乳與蜜、此其果也、
民 13:28 但其地之居民甚強、城垣甚堅固廣大、我又見<u>亞衲</u>族人在彼、
民 13:29 <u>亞瑪力</u>族居南地、<u>赫</u>人<u>耶布斯</u>人<u>亞摩利</u>人居於山、<u>迦南</u>人居於海濱、及沿<u>約旦</u>河之境、
民 13:30 <u>迦勒</u>見民怨<u>摩西</u>、乃安撫之曰、我儕可以上取其地、必能克之、
民 13:31 與<u>迦勒</u>偕往者曰、其民強於我、不可往攻之、
民 13:32 遂毀其所窺探之地於<u>以色列</u>人前、曰、我所經行窺探之地傷害居民、有如吞食、在彼所見之人、身軀雄偉、
民 13:33 又見偉丈夫<u>亞衲</u>族人、我儕較彼、自視如蝗、彼之視我亦如是、
民 14:1 <h2>民聞消息悲怨爭鬧</h2> 當時會眾大聲號呼、是夜、民皆哭泣、
民 14:2 <u>以色列</u>人眾怨<u>摩西</u> <u>亞倫</u>曰、我儕甯死於<u>伊及</u>地、或死於此曠野、
民 14:3 主何欲導我至彼地、使我亡於刃、妻子被擄、莫若仍歸<u>伊及</u>為善、
民 14:4 於是相議曰、莫若立一長、以歸<u>伊及</u>、
民 14:5 <u>摩西</u> <u>亞倫</u>俯伏於<u>以色列</u>會眾前、
<h2> <u>約書亞</u> <u>迦勒</u>勸民毋怨
</h2>
民 14:6 窺探<u>迦南</u>地者中<u>嫩</u>之子<u>約書亞</u>、<u>耶孚尼</u>子<u>迦勒</u>、自裂其衣、
民 14:7 告<u>以色列</u>會眾曰、我所經行窺探之地、乃甚美之地、
民 14:8 主若悅我、必導我至其地、以之賜我、是地流乳與蜜、
民 14:9 惟毋叛主、毋懼其地之居民、我必滅之、易如吞餅、彼無護衛、我儕蒙主庇祐 主庇祐原文作主偕我毋懼之、
民 14:10 會眾欲以石擊之、忽主之榮光、顯於會幕、在<u>以色列</u>人前、
<h2> 主怒悖逆之民言欲滅之
</h2>
民 14:11 主諭<u>摩西</u>曰、斯民棄我、何時乃已、我在其中、行諸異跡、彼仍不我信、何時乃已、
民 14:12 我欲降疫癘以翦滅之、使爾成為大族、較彼強盛、
<h2> <u>摩西</u>為民求赦免主允之
</h2>
民 14:13 <u>摩西</u>對主曰、若如此、<u>伊及</u>人必聞之、因主曾施大力、導斯民出<u>伊及</u>、
民 14:14 <u>伊及</u>人必將此事告於居<u>迦南</u>地之人、<u>迦南</u>人亦曾聞主處於斯民中、顯現為眾目所睹、以雲蔽之、晝導之以雲柱、夜導之以火柱、
民 14:15 若主盡滅斯民、如戮一人、則聞主名之列國人、必曰、
民 14:16 緣耶和華無力導斯民入所誓賜之地、故戮之於野、
民 14:17 今求主按主前言、以顯大力、
民 14:18 主曾云、我耶和華乃忍怒大施恩惠、赦宥愆尤罪過、惟罪當罰、斷無不罰、罰父之罪、以及子孫、至於三四代、
民 14:19 主自導此民出<u>伊及</u>以來、常赦宥之、今求主循主大恩、赦其罪愆、
民 14:20 主曰、我循爾言以赦宥、
民 14:21 我乃永生、我之榮光丕顯 丕顯原文作充滿於天下、 我指己而誓、
民 14:22 此眾人雖已見我之榮光、亦見我在<u>伊及</u>與曠野所行之異跡、猶且試我至於十次、不聽我言、
民 14:23 必不得見我所誓賜其列祖之地、凡棄我者、皆不得見之、
民 14:24 惟我僕<u>迦勒</u>緣聽從我、不與眾同心、我必使其得入所往之地、使其後裔得以為業、
民 14:25 今<u>亞瑪力</u>人<u>迦南</u>人居於平原、明日當旋返、往曠野、向紅海而行、○
<h2> 民因怨主不得入<u>迦南</u>必死於野
</h2>
民 14:26 主諭<u>摩西</u> <u>亞倫</u>曰、
民 14:27 此惡類之會眾怨我、我忍之將至何時、<u>以色列</u>人怨我之言、我悉聞之、
民 14:28 爾當告之曰、主云、我指己永生而誓、我所聞爾之言、必循之以待爾、
民 14:29 爾曹怨我、故凡爾見數者、自二十歲以上、屍骸俱仆於曠野、
民 14:30 必不得入我所誓賜爾以居之地、惟<u>耶孚尼</u>子<u>迦勒</u>、與<u>嫩</u>之子<u>約書亞</u>、可得而入、
民 14:31 爾之幼稚、爾言將被擄者、我必導之入、使彼得識爾所藐視之地、
民 14:32 爾曹屍骸、必仆於曠野、
民 14:33 爾曹子嗣、必負爾悖逆之罪、在曠野飄流歷四十年、直待爾俱亡成屍、
民 14:34 爾窺探其地、歷四十日、爾因罪受罰、一年抵一日、歷四十年、使爾知我之棄爾也、
民 14:35 此惡類之會眾悖逆我、我必使之在曠野消滅死亡、我待之必如此、此我耶和華所言、
<h2> 謗地者遇災而死
</h2>
民 14:36 <u>摩西</u>所遣窺探其地之人、返而讒毀其地、使會眾怨讟<u>摩西</u>、
民 14:37 此讒毀其地之人、皆遇疫癘、死於主前、
民 14:38 窺探其地之人中、惟有<u>嫩</u>之子<u>約書亞</u>與<u>耶孚尼</u>之子<u>迦勒</u>未死、
<h2> 民悔無及欲入<u>迦南</u>登山見敗
</h2>
民 14:39 <u>摩西</u>以主之言告<u>以色列</u>民、民遂憂甚、
民 14:40 明日夙興、登山巔、曰、我儕有罪、欲往主所許之地、
民 14:41 <u>摩西</u>曰、何為違主之命、此事不能亨通、
民 14:42 主不在爾間、毋往、恐敗於敵前、
民 14:43 <u>亞瑪力</u>人<u>迦南</u>人皆於爾前、爾必亡於刃、因爾背主、主不偕爾、
民 14:44 <u>以色列</u>人擅登山巔、惟主之約匱與<u>摩西</u>、皆不出營、
民 14:45 居山之<u>亞瑪力</u>人<u>迦南</u>人下、攻而敗之、追至<u>何珥瑪</u>、
民 15:1 <h2>配獻灌酒例</h2> 主諭<u>摩西</u>曰、
民 15:2 爾告<u>以色列</u>人曰、爾既至我所賜爾以居之地、
民 15:3 如用牛羊獻於主為馨香、或火焚祭、或別類祭、或償願而獻、或樂意而獻、或於當守之節期而獻、
民 15:4 獻祭於主者、若用羔獻為火焚祭、或別類祭、每羔當配獻細麵伊法十分之一、和油一欣四分之一、以為素祭、又奠酒一欣四分之一、
民 15:5 a
民 15:6 若用牡綿羊、則以細麵伊法十分之二、和油一欣三分之一、配獻為素祭、
民 15:7 又奠酒一欣三分之一、獻於主為馨香、
民 15:8 若用牡犢獻於主為火焚祭、或別類祭、
民 15:9 無論為償願祭、為平安祭、則用細麵伊法十分之三、和油一欣之半、配獻為素祭、
民 15:10 又奠酒一欣之半、獻於主為馨香之火祭、
民 15:11 每獻一牡牛、牡綿羊、綿羊之羔、或山羊之羔、俱當按以上所定者而配獻、
民 15:12 所獻之數無論多寡、俱當循數、為各犧牲如是以備、
民 15:13 凡土著者於主獻馨香之火祭、俱如是以備、
<h2> 居氏客旅悉遵一例
</h2>
民 15:14 外邦人寄居爾中為客旅、或歷代久居爾中之外邦人、欲獻馨香之火祭於主、所備當與爾無異、
民 15:15 爾會中人與 外邦客旅例相同、歷代永為定例於主前、爾當若是、 外邦客旅亦若是、
民 15:16 爾曹與寄居爾中之 外邦客旅、律例法度、皆當無異、○
<h2> 獻初實例
</h2>
民 15:17 主諭<u>摩西</u>曰、
民 15:18 告<u>以色列</u>人曰、爾至我所導爾入之地、
民 15:19 食其地所產之糧、必於其中、有所當取、舉而獻於主、
民 15:20 以初熟之麥為屑 為屑或作為麵作餅、舉獻於主、與舉獻禾場之穀無異、
民 15:21 當用初熟之麥屑、 麥屑或作麥麵舉而獻於主、此為爾歷代之定例、○
<h2> 誤犯罪循例獻祭
</h2>
民 15:22 主諭<u>摩西</u>諸命、即主託<u>摩西</u>所命爾者、自主命之日、至爾歷代、爾若有所誤犯、
民 15:23 a
民 15:24 會眾無知而誤犯、則會眾當用牡犢一、獻於主為馨香之火焚祭、循例配獻素祭、又奠酒、亦獻牡山羊一、為贖罪祭、
民 15:25 祭司為<u>以色列</u>會眾贖罪、必蒙赦宥、因罪係誤犯、又因誤犯之罪、已獻火祭與贖罪祭於主、則可蒙赦宥、
民 15:26 <u>以色列</u>會眾、及寄居其中之 外邦客旅、俱蒙赦宥、因罪乃眾民誤犯也、
民 15:27 若有人誤犯罪、則用未盈歲之牝山羊、獻為贖罪祭、
民 15:28 祭司在主前為誤犯罪者贖罪、必蒙赦宥、
民 15:29 <u>以色列</u>土著、或寄居其中之 外邦客旅、若誤犯罪、俱為一例、
<h2> 故犯罪愆毫無畏忌必滅絕於民中
</h2>
民 15:30 無論為土著、為 外邦客旅、若敢故犯、即褻瀆主、其人必滅絕於民中、
民 15:31 因其藐視主言、違逆主命、罪必歸之、必被翦滅、○
<h2> 犯安息日者必擊之以石
</h2>
民 15:32 <u>以色列</u>人居曠野時、遇一人於安息日採薪、
民 15:33 遇之者解之至<u>摩西</u> <u>亞倫</u>與會眾前、
民 15:34 囚之於獄、因尚未擬定何以處治、
民 15:35 主諭<u>摩西</u>曰、其人必當治死、會眾當於營外擊之以石、
民 15:36 於是會眾曳之營外、以石擊之死、遵主所命<u>摩西</u>者、○
<h2> 命<u>以色列</u>人衣襟綴繸
</h2>
民 15:37 主諭<u>摩西</u>曰、
民 15:38 爾告<u>以色列</u>人云、爾當在衣裾之下、四面垂繸、繸上加以藍色繩、 繩或作帶爾歷世為例、
民 15:39 爾衣有繸、觀之可憶主之諸命、遵之而行、不隨心目所欲、即素迷爾從邪者、
民 15:40 爾憶我之諸命、遵之而行、可在爾天主前成為聖、
民 15:41 我乃主爾之天主、曾導爾出<u>伊及</u>、欲為爾只天主、我乃主爾之天主、
民 16:1 <h2><u>可拉</u>等結黨叛逆</h2> <u>利未</u>元孫<u>哥轄</u>孫<u>以斯哈</u>子<u>可拉</u>、及<u>流便</u>支派<u>以利押</u>子<u>大坍</u> <u>亞比蘭</u>並<u>比勒</u>子<u>安</u>結黨以叛、
民 16:2 與<u>以色列</u>會中牧伯顯著有名望者二百五十人、皆叛逆<u>摩西</u>、 原文作群起於摩西前
民 16:3 集而攻<u>摩西</u> <u>亞倫</u>曰、爾之自尊踰分、會眾悉聖、主亦在其中、何爾自大、僭越主之會耶、
民 16:4 <u>摩西</u>聞之、俯伏在地、
民 16:5 謂<u>可拉</u>及其黨曰、明日主必示孰屬主、孰為聖、孰可近於主、主所選者、主必容之就己、
民 16:6 <u>可拉</u>、爾與爾之黨當如是行、可取香爐以至、
民 16:7 明日盛火於爐、置香於火上、焚於主前、主所選者即以為聖、爾<u>利未</u>子孫自尊踰分、
民 16:8 <u>摩西</u>謂<u>可拉</u>曰、爾<u>利未</u>人當聽我言、
民 16:9 <u>以色列</u>天主、在<u>以色列</u>會中、特區別爾曹、使爾曹就主、役事於主之幕、立於會眾前、為會眾供役、主使爾與爾本族諸兄弟<u>利未</u>子孫、皆得近於主前、此事豈微細哉、乃更求祭司之職乎、
民 16:10 a
民 16:11 爾與爾黨聚集而來、欲攻主歟、<u>亞倫</u>何人、爾何為怨之、
民 16:12 <u>摩西</u>遣人召<u>以利押</u>之二子<u>大坍</u> <u>亞比蘭</u>來、彼曰、我不來、
民 16:13 爾自流乳與蜜之地導我出、欲殺我於曠野、此事豈微細哉、爾尚欲自立為君以轄我乎、
民 16:14 爾未導我至流乳與蜜之地、亦未將田畝與葡萄園給我為業、爾欲抉是眾之目乎、我必不來、
民 16:15 <u>摩西</u>怒甚、告主曰、求主莫顧其所獻、我未取其一驢、未害其一人、
民 16:16 <u>摩西</u>謂<u>可拉</u>曰、明日爾與爾黨、可偕<u>亞倫</u>至於主前、
民 16:17 爾各執香爐、盛香於爐、獻於主前、各人一爐、共二百五十爐、爾與<u>亞倫</u>亦各執一爐、
民 16:18 遂各執香爐、以火盛其中、以香置於火上、偕<u>摩西</u> <u>亞倫</u>立於會幕門、
民 16:19 <u>可拉</u>集會眾至會幕門、欲攻<u>摩西</u> <u>亞倫</u>、主之榮光即顯現於會眾前、
民 16:20 主諭<u>摩西</u> <u>亞倫</u>曰、
民 16:21 爾離此會眾、使我頃刻間滅之、
民 16:22 <u>摩西</u> <u>亞倫</u>俯伏於地曰、天主賜生氣於一切身軀者、 或作天主賜生命於凡有血氣者一人犯罪、而主震怒全會乎、
民 16:23 主諭<u>摩西</u>曰、
民 16:24 爾告會眾曰、爾曹當遠離<u>可拉</u> <u>大坍</u> <u>亞比蘭</u>幕之四周、
<h2> <u>摩西</u>令民遠離逆黨之幕
</h2>
民 16:25 <u>摩西</u>起、往見<u>大坍</u> <u>亞比蘭</u>、<u>以色列</u>諸長老隨其後、
民 16:26 <u>摩西</u>謂會眾曰、爾曹離惡黨之幕、毋捫其所有、恐爾因其諸罪亦至偕亡、
民 16:27 眾離<u>可拉</u> <u>大坍</u> <u>亞比蘭</u>幕之四周、<u>大坍</u> <u>亞比蘭</u>與妻及子女出、立於幕門、
民 16:28 <u>摩西</u>曰、我行此諸事、乃主遣我行、非由我心意而行、有明證爾必知之、
民 16:29 若此人死同於眾人、受罰與他人所受無異、則知主未嘗遣我、
民 16:30 若主作一新事、使地啟口、吞此眾與一切所有、致俱生墮於示阿勒、 示阿勒有譯陰府見創世記三十七章三十五節小註則可知此人實干犯主怒、 干犯主怒或作褻瀆主
<h2> 地裂口吞<u>可拉</u>黨
</h2>
民 16:31 <u>摩西</u>言竟、彼眾所立之地分裂、
民 16:32 地啟口、吞<u>可拉</u>一黨與其幕、及<u>可拉</u>之人丁貨財、
民 16:33 彼眾及凡所有、生墮示阿勒、後為地所覆、滅於會中、
民 16:34 <u>以色列</u>人在其四周、聞其號呼則遁、曰、恐我儕亦為地所吞、
<h2> 火燬焚香者二百五十人擣香爐為葉用飾祭臺以警將來
</h2>
民 16:35 又有火出自主前、燬其獻香者二百五十人、○
民 16:36 主諭<u>摩西</u>曰
民 16:37 爾命祭司<u>亞倫</u>子<u>以利亞撒</u>、由火中取其香爐、以火傾於他處、因爐已成為聖物、
民 16:38 此犯罪喪命之人、以爐獻於主前、爐即成為聖物、當搗之成葉、以飾祭臺、為<u>以色列</u>人作誌、
民 16:39 於是祭司<u>以利亞撒</u>、以被燬之人所獻銅香爐、搗之成葉、以飾祭臺、
民 16:40 為<u>以色列</u>人作誌、免外族人、非<u>亞倫</u>之子孫、來主前焚香、恐遇<u>可拉</u>與其黨所遭之害、即主託<u>摩西</u>預告彼眾必遭之害、
<h2> 民怨<u>摩西</u> <u>亞倫</u>遂遭瘟疫死者一萬四千七百人
</h2>
民 16:41 明日、<u>以色列</u>會眾怨<u>摩西</u> <u>亞倫</u>曰、主之民為爾曹所殺、
民 16:42 會眾咸集、攻<u>摩西</u> <u>亞倫</u>時、向會幕而觀、見雲蓋幕、主之榮光顯現、
民 16:43 <u>摩西</u> <u>亞倫</u>至會幕前、
民 16:44 主諭<u>摩西</u>曰、
民 16:45 爾曹離此會眾、我將頃刻間滅之、二人俯伏於地、
民 16:46 <u>摩西</u>告<u>亞倫</u>曰、爾取香爐、以祭臺之火盛其中、置香於火上、速往會眾間為之贖罪、因主怒甚、疫癘已降、
<h2> <u>亞倫</u>焚香為民贖罪瘟疫乃止
</h2>
民 16:47 <u>亞倫</u>遵<u>摩西</u>命取香爐、趨至會眾間、見疫癘已降於民中、遂焚香為民贖罪、
民 16:48 立於生者死者間、疫癘即止、
民 16:49 為<u>可拉</u>之事而死者外、遭疫癘而死者、計一萬四千七百人、
民 16:50 <u>亞倫</u>返於會幕門至<u>摩西</u>處、疫癘已止、
民 17:1 <h2>十二杖中惟<u>亞倫</u>之杖萌芽</h2> 主諭<u>摩西</u>曰、
民 17:2 爾告<u>以色列</u>人云、各支派當給爾一杖、乃諸支派之牧伯所當給、共十二杖、當書各牧伯之名於其杖上、 或作告以色列人當自各支派取一杖即取自各支派牧伯共十二杖於各杖上書各牧伯之名
民 17:3 <u>亞倫</u>名當書於<u>利未</u>支派之杖上、因各支派牧伯、各有一杖、
民 17:4 以杖置於會幕法匱前、即我與爾相會 或作莅臨之處、
民 17:5 我所選者、其杖必萌芽、如此、我使<u>以色列</u>人之怨言、即怨爾之言止息、
民 17:6 <u>摩西</u>以此言告<u>以色列</u>人、於是眾牧伯攜杖以給之、每牧伯一杖、循其各支派、共十二杖、<u>亞倫</u>之杖、亦在其杖中、
民 17:7 <u>摩西</u>以諸杖置於法幕內、在主前、
民 17:8 次日、<u>摩西</u>入法幕、見<u>利未</u>支派<u>亞倫</u>之杖發芽、開杏花結果、
民 17:9 <u>摩西</u>取諸杖於主前、使<u>以色列</u>人觀之、既見之遂各取其杖、
<h2> 存<u>亞倫</u>杖於法匱前為誌以警兇逆
</h2>
民 17:10 主諭<u>摩西</u>曰、復攜<u>亞倫</u>之杖至法匱前、留於彼、為悖逆之人作誌、使其怨言止息於我前、免致死亡、 或作攜亞倫之杖至法匱前存之以為記誌使悖逆之輩於我前止息怨言免致死亡
民 17:11 <u>摩西</u>遂遵主命而行、
民 17:12 <u>以色列</u>人謂<u>摩西</u>曰、我儕必死、我儕必亡、必俱滅亡、
民 17:13 主之幕、凡近之者必死、我儕將盡亡乎、
民 18:1 <h2>論祭司與<u>利未</u>人之職役</h2> 主諭<u>亞倫</u>曰、如有人干犯聖所、爾與子孫及本族人、必負其罪、盡祭司之職有失、爾與子孫亦必負其罪、
民 18:2 爾之兄弟、即屬爾祖家<u>利未</u>支派之人、可使之前來歸爾、役事爾、惟爾與爾子孫俱在法幕前供職、
民 18:3 <u>利未</u>人當為爾供役、供全幕之役、惟不可近聖所之器與祭臺、恐彼等與爾曹同致死亡、
民 18:4 <u>利未</u>人歸爾、守會幕中所當守者、供會幕一切役事、但外人毋近爾、
民 18:5 爾曹當守聖所與祭臺、免<u>以色列</u>人再干主怒、
民 18:6 我於<u>以色列</u>人中、取爾兄弟<u>利未</u>人歸於我、賜之於爾、以供會幕之役事、
民 18:7 惟爾與子孫當守祭司之職、治理祭臺與幔內之事、如此供其役事、我特為此賜爾祭司之職、外人近前、必治之死、
<h2> 祭司所當得者
</h2>
民 18:8 主諭<u>亞倫</u>曰、舉獻歸我之禮物、我賜爾得之、爾既受膏、我以凡<u>以色列</u>人所區別為聖之物、賜爾與爾子孫永為定例、
民 18:9 凡<u>以色列</u>人所獻之祭物、即素祭、贖罪祭、贖愆祭、其中不焚以火者、俱為至聖、必歸於爾與爾子孫、
民 18:10 當在至聖之地食之、凡男子始可食、爾當以此物為聖、
民 18:11 凡<u>以色列</u>人所舉獻搖獻之禮物、我悉賜爾與爾子女、永為定例、凡爾家中潔者可食之、
民 18:12 油中酒中五穀中之至佳者、即<u>以色列</u>人所獻於我初熟之物、我亦賜爾、
民 18:13 凡<u>以色列</u>人所獻於我初熟之土產、皆歸於爾、凡爾家中潔者可食之、
民 18:14 凡<u>以色列</u>人所永獻者、必歸於爾、
民 18:15 凡獻於我之首生者、無論人畜、悉歸於爾、但人之首生必贖、不潔之畜之首生亦必贖、
民 18:16 贖人之首生、必自一月以上以銀贖之、循爾所估、以銀五舍客勒、按聖所之權衡、一舍客勒即二十季拉、
民 18:17 惟首生之牛、與首生之綿羊山羊不可贖、俱為聖物、以其血灑於祭臺、焚其脂為馨香之火祭獻於主、
民 18:18 其肉則歸爾、如被搖之胸與被舉之右腿歸爾然、
民 18:19 凡<u>以色列</u>人舉而獻於主之聖物、我悉賜爾與爾子女永為定例、此乃主與爾及爾後裔所立永不廢之約、 永不廢之約原文作永為鹽約○
民 18:20 主諭<u>亞倫</u>曰、爾在<u>以色列</u>人中、必不得地為業、其間無所應得之分、爾在<u>以色列</u>人中所得之分所有之業即我也、 或作爾在以色列人中所得之分即在我所我為爾之業
民 18:21 <u>利未</u>人既在會幕供役事、我於<u>以色列</u>人之土產、什取其一賜彼為業、
民 18:22 自今後<u>以色列</u>人、毋再近會幕、恐負罪至於死亡、
民 18:23 會幕之役事、即為<u>利未</u>人所供、若有干犯、必自負罪、彼在<u>以色列</u>人中、必不得地為業、此為歷世永定之例、
民 18:24 <u>以色列</u>人什輸其一、舉而獻於我之物、我既賜<u>利未</u>人為業、故云、彼在<u>以色列</u>人中不得地為業、○
<h2> <u>利未</u>人於所得者亦什一獻主歸祭司
</h2>
民 18:25 主諭<u>摩西</u>曰、
民 18:26 爾告<u>利未</u>人曰、爾自<u>以色列</u>人得其什一、即我所賜爾為業者、當於其中復取什一、舉而獻我、
民 18:27 爾所舉而獻者、即如自穀場上舉而獻之穀、自壓酒處中舉而獻之酒然、
民 18:28 如此、爾自<u>以色列</u>人中所得之什一、當 復什取其一舉而獻於我、歸祭司<u>亞倫</u>、
民 18:29 凡爾所得之禮物、必取其佳者、區別為聖、舉而獻於主、
民 18:30 爾又諭<u>利未</u>人曰、爾曹既取其佳者、舉而獻於主、其餘可視如場上之穀、壓酒處中之酒然、
民 18:31 爾曹與眷屬隨處可食、蓋爾曹供役於會幕、得此為賞、
民 18:32 爾曹取其佳者、舉而獻於主、則不至負罪、若不玷污<u>以色列</u>人所區別為聖之物、則不致死亡、
民 19:1 <h2>命燒紅牝牛為灰備調淨水</h2> 主諭<u>摩西</u> <u>亞倫</u>曰、
民 19:2 律法中有一例、我今命爾諭<u>以色列</u>人、當牽牝牛至、其色維騂、純全無疵、未曾負軛者、
民 19:3 付於祭司<u>以利亞撒</u>、牽之營外、宰於其前、
民 19:4 祭司<u>以利亞撒</u>以指蘸牛血、向會幕灑七次、
民 19:5 以牛之皮、肉、血、糞、焚於祭司目前、
民 19:6 祭司取柏香木、牛膝草、絳色線、悉投於焚牛火中、
民 19:7 祭司必不潔至夕、滌衣、以水濯身、然後入營、
民 19:8 焚牛者亦不潔至夕、以水滌衣濯身、
民 19:9 厥後潔者當取牛之灰、置於營外潔地、為<u>以色列</u>人存之、以作淨水之用、此亦為贖罪之祭、
民 19:10 取牛灰者必不潔至夕、當滌衣、<u>以色列</u>人與寄居其中之 外邦客旅、當以此為永定之例、
<h2> 申言淨水之用
</h2>
民 19:11 凡捫人屍者、必不潔七日、
民 19:12 至第三日與第七日、必以此灰淨身、然後成潔、如三日七日、不以此灰淨身、仍為不潔、
民 19:13 凡捫人之屍而不淨身、則玷污主之聖所、其人必滅絕於<u>以色列</u>族中、因淨水未灑於其身、仍為不潔、其不潔尚存、
民 19:14 若人死於幕中、亦有定例、凡入其幕或已在幕者、必不潔七日、
民 19:15 凡器皿啟開、不覆以蓋者、亦蒙不潔、
民 19:16 凡在野或捫見殺者與自死者之屍、或捫人骨、或捫塚墓、必不潔七日、
民 19:17 當為不潔者、取所焚贖罪祭牝牛之灰少許、置於器皿、加以活水、
民 19:18 必一潔者、取牛膝草置於水中、灑於幕與諸器皿、及幕內之諸人、又灑於捫屍骨、或捫見殺者與自死者之屍、或捫塚墓者、
民 19:19 第三日、第七日、潔者必灑於不潔者、至第七日使之成潔、彼更滌衣、以水濯身、至夕始潔、
民 19:20 人若蒙不潔而不淨身、必滅絕於會中、因玷污主之聖所、淨水未灑於其身、仍為不潔、
民 19:21 此為爾永定之例、灑淨水者、當滌衣、捫淨水者、必不潔至夕、
民 19:22 凡不潔者之所捫、必不潔、凡捫不潔之人、必不潔至夕、
民 20:1 <h2><u>以色列</u>人至<u>汛</u>野<u>米利暗</u>卒於彼</h2> 正月<u>以色列</u>會眾至<u>汛</u>野、居於<u>迦叠</u>、<u>米利暗</u>死於彼、即葬於彼、
<h2> 民怨無水
</h2>
民 20:2 時、會眾無水飲、集攻<u>摩西</u> <u>亞倫</u>、
民 20:3 民與<u>摩西</u>爭曰、昔我兄弟死於主前、我儕恨不與之偕亡、
民 20:4 何導主之會至此曠野、使我與牲畜皆死於此、
民 20:5 何導我出<u>伊及</u>、至此艱苦之地、在此無田可種、無無花果樹、葡萄樹、石榴樹、欲飲無水、
民 20:6 <u>摩西</u> <u>亞倫</u>避會眾、至會幕門、俯伏於地、主之榮光顯現其前、
<h2> <u>摩西</u>於<u>米利巴</u>擊磐出水
</h2>
民 20:7 主諭<u>摩西</u>曰、
民 20:8 爾執杖、與爾兄<u>亞倫</u>集會眾、當其前命磐出水、如此、爾可使水出於磐、以飲會眾與其群畜、
民 20:9 <u>摩西</u>自主前取杖、遵主所命、
民 20:10 <u>摩西</u> <u>亞倫</u>集會眾於磐前、謂之曰、爾悖逆之輩、且聽我言、我儕能使水出此磐以飲爾乎、
民 20:11 <u>摩西</u>舉手、以杖擊磐二次、水即汨汨然湧出、會眾與其群畜皆飲、
民 20:12 主諭<u>摩西</u> <u>亞倫</u>曰、緣爾不信我、不於<u>以色列</u>人目前尊我為聖、故爾不得帥此會眾入我所賜彼之地、
民 20:13 緣此時<u>以色列</u>人向主爭競、主在其前顯己為聖、故稱此水為<u>米利巴</u>、 米利巴譯即爭競之義○
<h2> <u>摩西</u>欲假途於<u>以東</u> <u>以東</u>人拂之
</h2>
民 20:14 <u>摩西</u>自<u>迦叠</u>遣使往見<u>以東</u>王曰、爾同族 同族原文作弟<u>以色列</u>人如是言、我儕所遇之辛苦、乃爾所知、
民 20:15 昔我祖往<u>伊及</u>、我儕居彼日久、<u>伊及</u>人虐待我祖及我儕、
民 20:16 我儕呼籲主、主垂聽、遣使者導我出<u>伊及</u>、今我在<u>迦叠</u>、爾國之邊界、
民 20:17 求爾容我過爾地、我行不由田畝葡萄園、亦不飲井中水、但行由大道、 大道原文作王道不偏於左、不偏於右、以過爾境、
民 20:18 <u>以東</u> 王曰、爾不可過我境、恐我出以刃擊爾、
民 20:19 <u>以色列</u>人曰、我行由大道、若我與牲畜飲爾水、必償其值、我無他求、但欲過爾地而已、
民 20:20 <u>以東</u> 王曰、爾決不得過、<u>以東</u> 王帥軍眾多、大振威勢、出而欲攻<u>以色列</u>人、
民 20:21 如是、<u>以東</u>人不容<u>以色列</u>人過其境、故<u>以色列</u>人離之、轉向他途、○
<h2> <u>以色列</u>人至<u>何珥</u>山<u>亞倫</u>於彼奉命授職於子乃卒
</h2>
民 20:22 <u>以色列</u>會眾離<u>迦叠</u>、至<u>何珥</u>山、
民 20:23 主於近<u>以東</u>邊界之<u>何珥</u>山諭<u>摩西</u> <u>亞倫</u>曰、
民 20:24 <u>亞倫</u>必卒而歸其祖、不得入我所賜<u>以色列</u>人之地、緣在<u>米利巴</u>水、爾曹逆我之命、
民 20:25 當攜<u>亞倫</u>與其子<u>以利亞撒</u>、登<u>何珥</u>山、
民 20:26 脫<u>亞倫</u>之衣、以衣其子<u>以利亞撒</u>、<u>亞倫</u>必卒於彼而歸其祖、
民 20:27 <u>摩西</u>遵主命而行、三人當會眾目前登<u>何珥</u>山、
民 20:28 <u>摩西</u>脫<u>亞倫</u>之衣、以衣<u>以利亞撒</u>、<u>亞倫</u>卒於山巔、<u>摩西</u>與<u>以利亞撒</u>遂下山、
民 20:29 <u>以色列</u>會眾、見<u>亞倫</u>已逝、遂為之哭三旬、
民 21:1 <h2><u>以色列</u>人敗<u>迦南</u>人於<u>何珥瑪</u></h2> 居南方<u>迦南</u>人<u>亞拉得</u>王、聞<u>以色列</u>人由<u>亞他領</u>道來、 由亞他領道來或作由偵者路而來遂與<u>以色列</u>人戰、擄其數人、
民 21:2 <u>以色列</u>人在主前許願曰、主若以其民付於我手、我必滅其城邑、
民 21:3 主允<u>以色列</u>人所求、以<u>迦南</u>人付於<u>以色列</u>人、<u>以色列</u>人即盡滅其民與其城邑、故名其地曰<u>何珥瑪</u> 何珥瑪譯即盡滅之義○
<h2> 民怨天主與<u>摩西</u>主使毒蛇傷之
</h2>
民 21:4 民自<u>何珥</u>山啟行、向紅海而往、欲繞<u>以東</u>地、因行路困憊、其心愁悶、
民 21:5 怨讟天主與<u>摩西</u>曰、奚導我出<u>伊及</u>、使我死於曠野、在此無糧無水、我心厭此淡薄之食、
民 21:6 主遣毒火蛇入民中傷民、<u>以色列</u>民死者甚眾、
<h2> 民悔罪觀銅蛇而愈
</h2>
民 21:7 民至<u>摩西</u>前曰、我怨讟主與爾實獲罪愆、求爾祈主使蛇離我、於是<u>摩西</u>為民祈禱、
民 21:8 主諭<u>摩西</u>曰、爾造一火蛇像、懸之於竿、凡被傷者、仰觀之即得生、
民 21:9 <u>摩西</u>造一銅蛇、懸之於竿、凡被蛇傷者、仰觀銅蛇而得生、○
<h2> 記<u>以色列</u>人所歷之程
</h2>
民 21:10 <u>以色列</u>人啟行、列營在<u>阿伯</u>、
民 21:11 又自<u>阿伯</u>啟行、列營於曠野<u>以耶</u> <u>亞巴琳</u>、與<u>摩押</u>相向、在<u>摩押</u>之東、
民 21:12 自彼而往、列營於<u>撒烈</u>溪旁、
民 21:13 又自彼再往、列營於<u>亞嫩</u>溪之彼岸、此<u>亞嫩</u>溪、乃自<u>亞摩利</u>境流往曠野、原為<u>摩押</u>及<u>亞摩利</u>之交界、
民 21:14 故主之戰記曰、<u>蘇法</u>之<u>哇哈伯</u>、<u>亞嫩</u>溪、
民 21:15 諸溪之水流至<u>亞珥</u>邑、近<u>摩押</u>界、
民 21:16 民離彼至<u>比珥</u>、 比珥譯即井之義昔主命<u>摩西</u>曰、集民、我將賜之以水、所言即此井也、
民 21:17 當時<u>以色列</u>人作歌曰、井水上湧、爾曹歌之、
民 21:18 是井牧伯鑿之、民長掘之、以珪以杖、<u>以色列</u>人離曠野至<u>瑪他拿</u>、
民 21:19 離<u>瑪他拿</u>至<u>拿哈列</u>、離<u>拿哈列</u>至<u>巴末</u>、
民 21:20 離<u>巴末</u>至<u>摩押</u>平原、向<u>毘斯迦</u>山巔、此<u>毘斯迦</u>山巔、高臨曠野、○
<h2> <u>以色列</u>人擊敗<u>亞摩利</u>王<u>西宏</u>
</h2>
民 21:21 <u>以色列</u>人遣使往見<u>亞摩利</u>王<u>西宏</u>曰、
民 21:22 容我過爾地、我不入田畝、不入葡萄園、不飲井中之水、但由大道 大道原文作王道而行、以過爾境、
民 21:23 <u>西宏</u>不容<u>以色列</u>人過其境、乃集眾民、出至曠野、欲攻<u>以色列</u>人、至<u>雅哈斯</u>、與<u>以色列</u>人戰、
民 21:24 <u>以色列</u>人以刃擊之、奪其地、自<u>亞嫩</u>至<u>雅博</u>、直至<u>亞捫</u>族之地、因<u>亞捫</u>族邊界之地、甚為險固、
民 21:25 <u>以色列</u>人取<u>亞摩利</u>人諸邑、居於其中、即<u>希實本</u>與其一切鄉里、
民 21:26 <u>希實本</u>乃<u>亞摩利</u>王<u>西宏</u>之都城、昔<u>西宏</u>與<u>摩押</u>先王戰、盡取其地、直至<u>亞嫩</u>、
民 21:27 故作歌者云、爾來至<u>希實本</u>、<u>西宏</u>之邑、被建被造、
民 21:28 火自<u>希實本</u>而發、烈焰出自<u>西宏</u>都、焚燬<u>摩押</u>之<u>亞珥</u>、焚燬<u>亞嫩</u>溪旁<u>巴末</u>之居民、 巴末之居民或作崇邱之居民
民 21:29 <u>摩押</u>人歟、爾有禍、<u>基抹</u>民歟、爾已滅亡、其男奔逃、其女被掠、為<u>亞摩利</u>王<u>西宏</u>所擄、
民 21:30 我已射之、<u>希實本</u>以及<u>底本</u>偕亡、我已盡滅之、直至<u>挪法</u>、近<u>米底巴</u>、○
民 21:31 於是<u>以色列</u>人居<u>亞摩利</u>地、
民 21:32 <u>摩西</u>遣人窺探<u>雅塞</u>、遂據其鄉、驅逐居彼之<u>亞摩利</u>人、
<h2> 擊敗<u>巴珊</u>王噩
</h2>
民 21:33 <u>以色列</u>人轉向<u>巴珊</u>而上、<u>巴珊</u>王<u>噩</u>帥其眾民、迎攻<u>以色列</u>人、至<u>以得來</u>與之戰、
民 21:34 主諭<u>摩西</u>曰、毋畏之、我必將此王與其人民土地、付於爾手、爾可滅之、如滅都於<u>希實本</u>之<u>亞摩利</u>王<u>西宏</u>然、
民 21:35 於是<u>以色列</u>民擊敗<u>巴珊</u>王、戮其諸子及其眾民、一無所遺、遂得其地、
民 22:1 <h2><u>巴勒</u>初請<u>巴蘭</u> <u>巴蘭</u>不應</h2> <u>以色列</u>人啟行、列營在<u>摩押</u>平原、<u>約但</u>東、<u>耶利哥</u>相對之處、○
民 22:2 <u>西撥</u>子<u>巴勒</u>、見<u>以色列</u>人向<u>亞摩利</u>人所行之事、
民 22:3 <u>摩押</u>人甚懼<u>以色列</u>人、因其人多勢眾、<u>摩押</u>人緣<u>以色列</u>人之故、心甚憂惶、
民 22:4 <u>摩押</u>人謂<u>米甸</u>諸長老曰、今此眾必以我四圍所有、盡行吞食、如牛之囓盡田間草萊然、當是時、<u>西撥</u>子<u>巴勒</u>為<u>摩押</u>王、
民 22:5 彼乃遣使至<u>比珥</u>子<u>巴蘭</u>之本鄉、即河濱之<u>毘奪</u>、召<u>巴蘭</u>曰、有民出自<u>伊及</u>、其數甚眾、蔽於地面、 蔽於地面或作周遍於地下同今與我對居、
民 22:6 其民較我強盛、請爾來為我詛之、或可攻而勝之、逐之出境、因我素知爾為誰祝福、誰則得福、爾咒詛誰、誰則受禍、
民 22:7 於是<u>摩押</u>長老、與<u>米甸</u>長老、攜卜金而去、往見<u>巴蘭</u>、以<u>巴勒</u>言告之、
民 22:8 <u>巴蘭</u>謂之曰、爾今夜宿此、我必遵主所諭我者以覆爾、 或作待主有所諭我我則覆爾<u>摩押</u>之使臣、與<u>巴蘭</u>同處、
民 22:9 天主臨<u>巴蘭</u>問之曰、此偕爾之人為誰、
民 22:10 <u>巴蘭</u>對天主曰、<u>摩押</u>王<u>西撥</u>子<u>巴勒</u>、遣之就我、
民 22:11 曰、有民出自<u>伊及</u>、其數甚眾蔽於地面、請爾來為我詛之、或可攻而逐之出、
民 22:12 天主諭<u>巴蘭</u>曰、毋偕之往、毋詛斯民、因斯民已蒙福矣、
民 22:13 <u>巴蘭</u>夙興、謂<u>巴勒</u>使臣曰、爾可返故土、主不許我與爾偕往、
民 22:14 <u>摩押</u>之使臣、遂起而歸、告<u>巴勒</u>曰、<u>巴蘭</u>不願與我同來、
<h2> 復請之乃應
</h2>
民 22:15 <u>巴勒</u>更遣使臣、較前者既眾且尊、
民 22:16 既至<u>巴蘭</u>處、謂之曰、<u>西撥</u>子<u>巴勒</u>云、求爾來、勿辭、
民 22:17 我必賜爾大尊榮、凡爾所言、我必行之、求爾來、為我咒詛斯民、
民 22:18 <u>巴蘭</u>謂<u>巴勒</u>之臣曰、<u>巴勒</u>即以盈室之金銀賜我、我亦不敢踰越主我天主之命、擅行大小之事、
民 22:19 今請爾亦宿此、使我知主更有何言諭我、
民 22:20 是夜天主臨<u>巴蘭</u>諭之曰、若其人來招爾、爾可起、與之偕往、然我所諭爾、爾必遵行、
民 22:21 明日、<u>巴蘭</u>夙興備驢、與<u>摩押</u>使臣同往、
<h2> 天使立於途以阻之驢避者三<u>巴蘭</u>乃免見殺
</h2>
民 22:22 天主緣其往則怒、主之使者立於道以阻之、<u>巴蘭</u>乘驢、二僕隨之、
民 22:23 驢見主之使者、手舉刃立於道、即離道避於田而行、<u>巴蘭</u>策驢、欲使之歸於道、
民 22:24 徑由二葡萄園間、左右有墻、主之使者立於徑、 或作主之使者又立於葡萄園間之徑左右有墻
民 22:25 驢見主之使者、即以身傍墻、擠<u>巴蘭</u>之足於墻、<u>巴蘭</u>又策驢、
民 22:26 主之使者又前往、立於狹處、左右無路可轉、
民 22:27 驢見主之使者、遂伏於<u>巴蘭</u>之下、<u>巴蘭</u>怒、以杖策驢、
民 22:28 主使驢作人言、謂<u>巴蘭</u>曰、我何所獲罪於爾、爾乃策我三次、
民 22:29 <u>巴蘭</u>曰、爾戲我、如我手有刃必殺爾、
民 22:30 驢對<u>巴蘭</u>曰、我非爾自昔至今常乘之驢乎、我素向爾如此行否、曰否、
民 22:31 當時主明<u>巴蘭</u>之目、見主之使者、手舉刃立於道、<u>巴蘭</u>鞠躬俯伏於地、
民 22:32 主之使者謂之曰、爾三次策驢、何也、爾行此道逆我、故我出以阻爾、
民 22:33 驢見我避我三次、驢若不避我、我已殺爾、使驢生存、
民 22:34 <u>巴蘭</u>對主之使者曰、我有罪、未知爾立於道以阻我、爾若不悅我往、我則返、
民 22:35 主之使者語<u>巴蘭</u>曰、爾姑與斯人偕往、惟我所諭爾之言、爾方可言、於是<u>巴蘭</u>與<u>巴勒</u>使臣偕往、
<h2> <u>巴勒</u>迎<u>巴蘭</u>
</h2>
民 22:36 <u>巴勒</u>聞<u>巴蘭</u>將至、遂往<u>摩押</u>邊界、至<u>亞嫩</u>溪旁屬<u>摩押</u>一城 摩押一城或作摩押伊珥以迎之、
民 22:37 <u>巴勒</u>謂<u>巴蘭</u>曰、我遣使召爾、爾何不至、我豈不能尊榮爾乎、
民 22:38 <u>巴蘭</u>謂<u>巴勒</u>曰、我今雖至、我豈能自擅而言、天主所諭我之言、我方可言、
民 22:39 <u>巴蘭</u>與<u>巴勒</u>偕行、至<u>基列胡朔</u>、
民 22:40 <u>巴勒</u>宰牛羊、饋<u>巴蘭</u>、並賜同來之使臣、
民 22:41 明日、<u>巴勒</u>導<u>巴蘭</u>至<u>巴力</u>崇邱、<u>巴蘭</u>在彼觀<u>以色列</u>民營之邊隅、
民 23:1 <h2><u>巴勒</u> <u>巴蘭</u>獻祭</h2> <u>巴蘭</u>謂<u>巴勒</u>曰、爾在此為我建祭臺七、備犢七、羊七、
民 23:2 <u>巴勒</u>遵<u>巴蘭</u>言而行、<u>巴勒</u>與<u>巴蘭</u>在各祭臺獻犢一、羊一、
民 23:3 <u>巴蘭</u>謂<u>巴勒</u>曰、爾立於所獻火焚祭之側、我且前往、或者主臨格我、主示我何言、我必告爾、於是<u>巴蘭</u>登崇邱、
民 23:4 天主臨格<u>巴蘭</u>、<u>巴蘭</u>曰、我設七祭臺、祭臺上各獻犢一、羊一、
民 23:5 主以言授於<u>巴蘭</u>口、諭之曰、爾返見<u>巴勒</u>、當如是言、
民 23:6 <u>巴蘭</u>返、見<u>巴勒</u>與<u>摩押</u>眾臣、皆立於所獻火焚祭之側、
<h2> <u>巴蘭</u>作歌祝贊<u>以色列</u>人
</h2>
民 23:7 乃作歌曰、<u>巴勒</u>導我自<u>亞蘭</u>、<u>摩押</u>王召我出東山、曰、來、為我咒<u>雅各</u>、為我詛<u>以色列</u>、
民 23:8 天主所不咒、我何能咒、耶和華所不詛、我何能詛、
民 23:9 我視之自山巔、觀之由高峰、此民獨處、不列於萬族中、
民 23:10 <u>雅各</u>族多如塵沙、孰能計之、<u>以色列</u>四分之一、誰能數之、我願如善人之死而死、我願如善人之終而終、
民 23:11 <u>巴勒</u>謂<u>巴蘭</u>曰、爾向我如此行何耶、我召爾咒詛我敵、爾反為之祝福、
民 23:12 對曰、主授於我口之言、我豈能不謹述之乎、
民 23:13 <u>巴勒</u>曰、求爾偕我往他處、在彼爾可觀之、不能觀其全營、但觀其一隅、或者在彼爾可咒詛之、
<h2> 二獻祭
</h2>
民 23:14 乃導之至<u>鎖腓木</u>田、在<u>毘斯迦</u>山巔、 或作乃導之登毘斯迦山巔在守望之處建祭臺七、於各臺獻犢一、羊一、
民 23:15 <u>巴蘭</u>謂<u>巴勒</u>曰、爾立於此、在爾所獻火焚祭之側、我且前往、以待主臨格、
民 23:16 天主臨格<u>巴蘭</u>、以言授於其口、諭之曰、爾返見<u>巴勒</u>、以此言告之、
民 23:17 <u>巴蘭</u>返、見<u>巴勒</u>立於所獻火焚祭之側、<u>摩押</u>眾臣在其左右、<u>巴勒</u>問<u>巴蘭</u>曰、主有何言、
<h2> 覆作歌祝贊<u>以色列</u>人
</h2>
民 23:18 <u>巴蘭</u>作歌曰、<u>巴勒</u>可起以聽、<u>西撥</u>子傾聆我言、
民 23:19 天主非人、萬不食言、非<u>亞當</u>之子、決不後悔、其言豈有不成、其許豈有不應、
民 23:20 我奉命祝福、天主亦必賜福、我不能反之、
民 23:21 未見<u>雅各</u>有愆尤、未見<u>以色列</u>有罪戾、其天主耶和華偕之、其中有王、因歡聲而呼、
民 23:22 天主導之出<u>伊及</u>、使之力強、 使之力強或作使之捷行下同可比野牛、
民 23:23 欲攻<u>雅各</u>、法術無益、欲攻<u>以色列</u>、卜筮不利、當此時論<u>雅各</u>及<u>以色列</u>、可云天主所行之事、何其大歟、 或作天主所行傳於雅各傳於以色列
民 23:24 斯民興如牝獅、躍如牡獅、未食被噬之物、未飲被傷者之血、則不偃臥、
民 23:25 <u>巴勒</u>謂<u>巴蘭</u>曰、爾毋詛之、亦毋祝之、
民 23:26 <u>巴蘭</u>答曰、凡主所諭我必遵行、其言我豈未告爾乎、
民 23:27 <u>巴勒</u>謂<u>巴蘭</u>曰、求爾來、我導爾至他處、或者天主許爾於彼、為我咒詛斯民、
<h2> 三獻祭
</h2>
民 23:28 <u>巴勒</u>遂導<u>巴蘭</u>至附臨曠野之<u>毘珥</u>山巔、
民 23:29 <u>巴蘭</u>曰、爾在此為我建祭臺七、備犢七、羊七、
民 23:30 <u>巴勒</u>循<u>巴蘭</u>言而行、每祭臺上獻犢一、羊一、
民 24:1 <h2><u>巴蘭</u>不復求術乃作歌預言<u>以色列</u>人之福</h2> <u>巴蘭</u>見為<u>以色列</u>祝福為主所悅、不復往求法術、 或作不復用卜如昔所為、乃面向曠野、
民 24:2 舉目見<u>以色列</u>人循其支派列營屯居、遂感於天主之神、
民 24:3 作歌曰、<u>比珥</u>子<u>巴蘭</u>曰、目開展之人曰、
民 24:4 得聞天主之言、得觀全能者之異象、身臥而目明之人曰、
民 24:5 <u>雅各</u>乎、爾幕何其美、<u>以色列</u>乎、爾居何其麗、
民 24:6 布列如平原、如河濱之園囿、如主栽之沈香、如水旁柏香木、
民 24:7 彼如水溢於器外、如 如原文作其種播於河灘、 河灘原文作多水之處其王高於<u>亞甲</u>、其國必振興、
民 24:8 天主導之出<u>伊及</u>、使之力強、可比野牛、必吞食敵國、折仇人之骨、刺之以箭、
民 24:9 蹲如牡獅、臥如牝獅、孰敢攖之、祝爾者必見祝、詛爾者必被詛、
<h2> <u>巴勒</u>怒之
</h2>
民 24:10 <u>巴勒</u>怒<u>巴蘭</u>擊掌曰、我召爾詛我敵、爾反祝之三次、
民 24:11 今爾速返故鄉、我欲尊榮爾、乃耶和華使爾不得尊榮、
民 24:12 <u>巴蘭</u>謂<u>巴勒</u>曰、爾所遣召我之使、我豈未告之曰、
民 24:13 <u>巴勒</u>即以盈室之金銀賜我、我亦不敢踰越主命、擅行或善或惡、惟主所諭我、我斯言之、
民 24:14 今我將返本族、我以此民後日如何待爾民告爾、
<h2> <u>巴蘭</u>作歌預言<u>雅各</u>族將出明星並言數國將滅
</h2>
民 24:15 乃作歌曰、<u>比珥</u>子<u>巴蘭</u>曰、目開展之人曰、
民 24:16 得聞天主言、得知至上主之妙義、得觀全能者之異象、身臥而目明之人曰、
民 24:17 有我所見、但不屬今時、有我所觀、但不係近日、明星將出自<u>雅各</u>、秉大權者將興自<u>以色列</u>、必攻擊<u>摩押</u>四圍、誅滅<u>塞特</u>諸苗裔、
民 24:18 <u>以東</u>必為其所獲、其敵之地<u>西珥</u>、必得以為業、<u>以色列</u>必強盛、
民 24:19 秉大權者必出自<u>雅各</u>、翦滅諸邑之遺民、
民 24:20 <u>巴蘭</u>瞻望<u>亞瑪力</u>族作歌曰、<u>亞瑪力</u>人為列國之元魁、終必滅亡、
民 24:21 又瞻望<u>基尼</u>族作歌曰、爾之居誠鞏固、爾之巢結於磐、
民 24:22 雖然、<u>基尼</u>族終必衰微、不久必為<u>亞述</u>所擄、
民 24:23 又作歌曰、哀哉、天主如此行、孰能得生、
民 24:24 必有人乘舟自<u>基提</u>而至、苦虐<u>亞述</u>、苦虐<u>希伯</u>、彼終亦必滅亡、
民 24:25 <u>巴蘭</u>遂起、返其故鄉、<u>巴勒</u>亦歸其所、
民 25:1 <h2><u>以色列</u>人於<u>什亭</u>行淫拜偶像</h2> <u>以色列</u>民居於<u>什亭</u>、與<u>摩押</u>女行淫、
民 25:2 <u>摩押</u>女祭其神、請民至、民遂食其祭物而拜其神、
民 25:3 <u>以色列</u>人崇事<u>巴力毘珥</u>、主遂向<u>以色列</u>人震怒、
民 25:4 主諭<u>摩西</u>曰、取民中為首者、對日懸於我前、我向<u>以色列</u>人所發之怒即可息、
民 25:5 <u>摩西</u>謂<u>以色列</u>人官吏曰、凡屬爾統轄者、有崇拜<u>巴力毘珥</u>之人、悉當誅戮、
民 25:6 <u>摩西</u>及<u>以色列</u>會眾、呼號於會幕門前時、有一<u>以色列</u>人、當<u>摩西</u>與會眾目前、攜一<u>米甸</u>女至同族處、
<h2> <u>非尼哈</u>以戈刺殺苟合之<u>心利</u>與<u>哥斯比</u>
</h2>
民 25:7 祭司<u>亞倫</u>孫<u>以利亞撒</u>子<u>非尼哈</u>見之、即離會眾、手執戈、
民 25:8 隨<u>以色列</u>人後入幕、將二人、即<u>以色列</u>人及女、由其腹刺而殺之、於是瘟疫止於<u>以色列</u>人中、
民 25:9 遭瘟疫而死者、計二萬四千人、○
民 25:10 主諭<u>摩西</u>曰、
民 25:11 祭司<u>亞倫</u>孫<u>以利亞撒</u>子<u>非尼哈</u>、在<u>以色列</u>人中為我熱中、致我向<u>以色列</u>人息怒、在我忌邪發怒之時、不以之翦滅、
民 25:12 故爾當告<u>非尼哈</u>曰、我必賜之以平康之約、
民 25:13 此即立彼與其子孫永為祭司之約、因彼為其天主熱中、為<u>以色列</u>人贖罪、○
民 25:14 與<u>米甸</u>女同見殺之<u>以色列</u>人名<u>心利</u>、乃<u>撒路</u>子、<u>西緬</u>支派中一族長、
民 25:15 被殺之<u>米甸</u>女名<u>哥斯比</u>、乃<u>米甸</u>族長<u>蘇珥</u>之女、○
民 25:16 主諭<u>摩西</u>曰、
民 25:17 爾以<u>米甸</u>人為敵而攻之、
民 25:18 緣<u>米甸</u>人視爾為敵、以詭計誘惑爾、使爾崇拜<u>毘珥</u>、更使同族<u>米甸</u>牧伯之女<u>哥斯比</u>、即因崇拜<u>毘珥</u>瘟疫流行時見殺者、誘惑爾行淫、
民 26:1 <h2><u>以色列</u>人於<u>摩押</u>平原復見核數</h2> 瘟疫之後、主諭<u>摩西</u>與祭司<u>亞倫</u>子<u>以利亞撒</u>曰、
民 26:2 <u>以色列</u>會眾、循其宗族、凡二十歲以上能臨陣者、當核其數、
民 26:3 <u>摩西</u>與祭司<u>以利亞撒</u>、在<u>摩押</u>平原、<u>約但</u>河濱、<u>耶利哥</u>相對之處、宣告曰、
民 26:4 凡二十歲以上者 當核其數、循主諭<u>摩西</u>與出<u>伊及</u> <u>以色列</u>人之命、 或作循主諭摩西之命出自伊及之以色列人其數如左、
民 26:5 <u>以色列</u>長子乃<u>流便</u>、<u>流便</u>諸子之各族、<u>哈諾</u>子孫為<u>哈諾</u>族、<u>法路</u>子孫為<u>法路</u>族、
民 26:6 <u>希斯崙</u>子孫為<u>希斯崙</u>族、<u>迦米</u>子孫為<u>迦米</u>族、
民 26:7 此乃<u>流便</u>支派之各族、被數者四萬三千七百三十、○
民 26:8 <u>法路</u>子乃<u>以利押</u>、
民 26:9 <u>以利押</u>子乃<u>尼母利</u>、<u>大坍</u>、<u>亞比蘭</u>、此<u>大坍</u>、<u>亞比蘭</u>、素在會中著名、與<u>可拉</u>同黨逆主而攻<u>摩西</u> <u>亞倫</u>、
民 26:10 彼時地啟口吞之、與<u>可拉</u>及其黨偕亡、二百五十一人為火所燬、垂戒於後、
民 26:11 惟<u>可拉</u>子孫未亡、○
民 26:12 <u>西緬</u>諸子之各族、<u>尼母利</u>子孫為<u>尼母利</u>族、<u>雅珉</u>子孫為<u>雅珉</u>族、<u>雅斤</u>子孫為<u>雅斤</u>族、
民 26:13 <u>謝拉</u>子孫為<u>謝拉</u>族、<u>沙羅</u>子孫為<u>沙羅</u>族、
民 26:14 此乃<u>西緬</u>支派之各族、被數者二萬二千二百、○
民 26:15 <u>迦得</u>諸子之各族、<u>洗分</u>子孫為<u>洗分</u>族、<u>哈基</u>子孫為<u>哈基</u>族、<u>書尼</u>子孫為<u>書尼</u>族、
民 26:16 <u>俄斯尼</u>子孫為<u>俄斯尼</u>族、<u>以利</u>子孫為<u>以利</u>族、
民 26:17 <u>亞律</u>子孫為<u>亞律</u>族、<u>亞利利</u>子孫為<u>亞利利</u>族、
民 26:18 此乃<u>迦得</u>支派之各族、被數者四萬五百、○
民 26:19 <u>猶大</u>子乃<u>珥</u>與<u>阿南</u>、<u>珥</u>與<u>阿南</u>死於<u>迦南</u>地、
民 26:20 <u>猶大</u>其餘諸子之各族、<u>示拉</u>子孫為<u>示拉</u>族、<u>法勒斯</u>子孫為<u>法勒斯</u>族、<u>謝拉</u>子孫為<u>謝拉</u>族、
民 26:21 <u>法勒斯</u>有二子、<u>希斯崙</u>與<u>哈母勒</u>、<u>希斯崙</u>子孫為<u>希斯崙</u>族、<u>哈母勒</u>子孫為<u>哈母勒</u>族、
民 26:22 此<u>猶大</u>支派之各族、被數者七萬五千六百、○
民 26:23 <u>以薩迦</u>諸子之各族、<u>陀拉</u>子孫為<u>陀拉</u>族、<u>孚亞</u>子孫為<u>孚亞</u>族、
民 26:24 <u>雅述</u>子孫為<u>雅述</u>族、<u>伸崙</u>子孫為<u>伸崙</u>族、
民 26:25 此乃<u>以薩迦</u>支派之各族、被數者六萬四千三百、○
民 26:26 <u>西布倫</u>諸子之各族、<u>西列</u>子孫為<u>西列</u>族、<u>以倫</u>子孫為<u>以倫</u>族、<u>雅烈</u>子孫為<u>雅烈</u>族、
民 26:27 此乃<u>西布倫</u>支派之各族、被數者六萬五百、○
民 26:28 <u>約瑟</u>子<u>瑪拿西</u> <u>以法蓮</u>分為二支、
民 26:29 <u>瑪拿西</u>諸子之各族、<u>瑪吉</u>子孫為<u>瑪吉</u>族、<u>瑪吉</u>生<u>基列</u>、<u>基列</u>子孫為<u>基列</u>族、
民 26:30 <u>基列</u>諸子之各族、<u>耶斯</u>子孫為<u>耶斯</u>族、<u>希勒</u>子孫為<u>希勒</u>族、
民 26:31 <u>亞士烈</u>子孫為<u>亞士烈</u>族、<u>示劍</u>子孫為<u>示劍</u>族、
民 26:32 <u>示米大</u>子孫為<u>示米大</u>族、<u>希弗</u>子孫為<u>希弗</u>族、
民 26:33 <u>希弗</u>子<u>西羅非哈</u>無子、有女五、一名<u>瑪拉</u>、一名<u>挪亞</u>、一名<u>曷拉</u>、一名<u>密迦</u>、一名<u>得撒</u>、
民 26:34 此乃<u>瑪拿西</u>支派之各族、被數者五萬二千七百、○
民 26:35 <u>以法蓮</u>諸子之各族、
民 26:36 <u>書提拉</u>子孫為<u>書提拉</u>族、<u>比結</u>子孫為<u>比結</u>族、<u>他罕</u>子孫為<u>他罕</u>族、<u>以蘭</u>子孫為<u>以蘭</u>族、
民 26:37 此乃<u>以法蓮</u>支派之各族、被數者三萬二千五百、此皆<u>約瑟</u>子孫之各族、○
民 26:38 <u>便雅憫</u>諸子之各族、<u>比拉</u>子孫為<u>比拉</u>族、<u>亞實別</u>子孫為<u>亞實別</u>族、<u>亞希蘭</u>子孫為<u>亞希蘭</u>族、
民 26:39 <u>書反</u>子孫為<u>書反</u>族、<u>戶反</u>子孫為<u>戶反</u>族、
民 26:40 <u>比拉</u>之子、乃<u>亞勒</u>與<u>乃幔</u>、<u>亞勒</u>子孫為<u>亞勒</u>族、<u>乃幔</u>子孫為<u>乃幔</u>族、
民 26:41 此乃<u>便雅憫</u>支派之各族、被數者四萬五千六百、○
民 26:42 <u>但</u>之子孫諸宗族、<u>書含</u>後裔、為<u>書含</u>諸族、
民 26:43 此乃<u>但</u>支派之諸族、<u>書含</u>諸族、被數者六萬四千四百、○
民 26:44 <u>亞設</u>諸子之各族、<u>音拿</u>子孫為<u>音拿</u>族、<u>亦施韋</u>子孫為<u>亦施韋</u>族、<u>比利亞</u>子孫為<u>比利亞</u>族、
民 26:45 <u>比利亞</u>之子、乃<u>希別</u>與<u>瑪結</u>、<u>希別</u>子孫為<u>希別</u>族、<u>瑪結</u>子孫為<u>瑪結</u>族、
民 26:46 <u>亞設</u>之女、名<u>西拉</u>、
民 26:47 此乃<u>亞設</u>支派之各族、見數者五萬三千四百、○
民 26:48 <u>拿弗他利</u>諸子之各族、<u>雅薛</u>子孫為<u>雅薛</u>族、<u>沽尼</u>子孫為<u>沽尼</u>族、
民 26:49 <u>耶色</u>子孫為<u>耶色</u>族、<u>示冷</u>子孫為<u>示冷</u>族、
民 26:50 此乃<u>拿弗他利</u>支派之各族、見數者四萬五千四百、
民 26:51 凡見數之<u>以色列</u>人、總計六十萬一千七百三十、○
<h2> 命分<u>迦南</u>地與之為業示以如何分法
</h2>
民 26:52 主諭<u>摩西</u>曰、
民 26:53 爾以<u>迦南</u>地分於此諸族為業、循其名數、
民 26:54 人多之族、則給地亦多、人寡之族、則給地亦少、以地給各族為業、皆循所核之人數、
民 26:55 分地當循鬮、必循各支派宗族為之分地、
民 26:56 所定多給少給之地、俱當循鬮而分、○
<h2> <u>利未</u>族人見數
</h2>
民 26:57 <u>利未</u>各族見數之人數、臚列於下、<u>革順</u>子孫為<u>革順</u>族、<u>哥轄</u>子孫為<u>哥轄</u>族、<u>米拉利</u>子孫為<u>米拉利</u>族、
民 26:58 <u>利未</u>子孫諸族、乃<u>立尼</u>族、<u>希伯崙</u>族、<u>瑪利</u>族、<u>母示</u>族、<u>可拉</u>族、<u>哥轄</u>生<u>暗蘭</u>、
民 26:59 <u>暗蘭</u>妻名<u>約基別</u>、乃<u>利未</u>之女、生於<u>伊及</u>、從<u>暗蘭</u>生<u>亞倫</u> <u>摩西</u>、又生女<u>米利暗</u>、
民 26:60 <u>亞倫</u>生<u>拿答</u>、<u>亞比戶</u>、<u>以利亞撒</u>、<u>以他瑪</u>、
民 26:61 <u>拿答</u> <u>亞比戶</u>、獻非聖之火於主前而死、
民 26:62 被數之<u>利未</u>人、共二萬三千、被數者悉自一月以上之男、<u>利未</u>人因不與<u>以色列</u>人得地為業、故不與<u>以色列</u>人同見數、○
民 26:63 以上所計、乃<u>摩西</u>與祭司<u>以利亞撒</u>、在<u>摩押</u>平原、<u>約但</u>河濱、<u>耶利哥</u>相對之處、所核<u>以色列</u>人之數、
民 26:64 昔<u>摩西</u>與祭司<u>亞倫</u>計<u>以色列</u>人於<u>西乃</u>野、彼時被數者、無一人在今所數者之中、
民 26:65 蓋主曾有言曰、其人必死於曠野、故<u>耶孚尼</u>子<u>迦勒</u>與<u>嫩</u>之子<u>約書亞</u>外、其餘無一存留、
民 27:1 <h2><u>西羅非哈</u>女求地業</h2> <u>約瑟</u>子<u>瑪拿西</u>元孫<u>瑪吉</u>曾孫<u>基列</u>孫<u>希弗</u>子<u>西羅非哈</u>、屬<u>瑪拿西</u>支派者、有五女、一名<u>瑪拉</u>、一名<u>挪亞</u>、一名<u>曷拉</u>、一名<u>密迦</u>、一名<u>得撒</u>、
民 27:2 俱至會幕門、立於<u>摩西</u>與祭司<u>以利亞撒</u>與諸牧伯及會眾前、曰、
民 27:3 我父死於曠野、未曾在逆主之<u>可拉</u>黨中、彼為己罪死而不遺子、
民 27:4 何為因我父無子、其名見絕於本族乎、請爾在我父之兄弟中、以地給我為業、
<h2> 承業例
</h2>
民 27:5 <u>摩西</u>以其事呈於主前、
民 27:6 主諭<u>摩西</u>曰、
民 27:7 <u>西羅非哈</u>女所言甚是、爾當在其父之兄弟中、以地給之為業、即以其父所當得之業歸之、
民 27:8 爾告<u>以色列</u>人曰、如人死而無子、當以其業歸女、
民 27:9 若無女、則以其業歸兄弟、
民 27:10 若無兄弟、則以其業歸叔伯、
民 27:11 若無叔伯、則以其業歸族中親屬、使可嗣之、<u>以色列</u>人當守此為例、循主所命<u>摩西</u>者、○
<h2> <u>摩西</u>知己將卒求主擇人繼其職
</h2>
民 27:12 主諭<u>摩西</u>曰、爾登此<u>亞巴琳</u>山、觀我賜<u>以色列</u>人之地、
民 27:13 既觀之後、爾必歸於列祖、如爾兄<u>亞倫</u>歸列祖然、
民 27:14 緣昔在<u>汛</u>野會眾紛爭之時、爾曹違背我命、未在水處、當會眾目前崇我為聖、所言之水、即<u>汛</u>野<u>迦叠</u>之<u>米利巴</u>水、
民 27:15 <u>摩西</u>告主曰、
民 27:16 天主耶和華、賜生氣於一切身軀者、 或作天主耶和華賜生命於凡有血氣者求立一人治理此會、
民 27:17 可出入其前、導之往返、免主之會、如羊之無牧、
<h2> 擇<u>約書亞</u>繼<u>摩西</u>
</h2>
民 27:18 主諭<u>摩西</u>曰、<u>嫩</u>之子<u>約書亞</u>、其人感於神、爾可攜之至、按手於其首、
民 27:19 使立於祭司<u>以利亞撒</u>及會眾前、在其目前命之、
民 27:20 又以爾之尊榮加諸其身、使<u>以色列</u>會眾無不聽從、
民 27:21 彼立祭司<u>以利亞撒</u>前、<u>以利亞撒</u>為之在主前問烏陵、彼與<u>以色列</u>人會眾出入、當循<u>以利亞撒</u>所傳之命、
民 27:22 <u>摩西</u>即遵主所命而行、攜<u>約書亞</u>至、使立於祭司<u>以利亞撒</u>及會眾前、
民 27:23 <u>摩西</u>按手於其首而命之、遵主所命<u>摩西</u>者、
民 28:1 <h2>須循期獻祭</h2> 主諭<u>摩西</u>曰、
民 28:2 爾告<u>以色列</u>人云、當獻於我之祭、即饗我為馨香之火祭、俱當敬謹按期而獻、
<h2> 日日須獻之祭
</h2>
民 28:3 更告之曰、爾所當獻於主之火祭、即無疵未盈歲之羔二、日獻為火焚祭、
民 28:4 朝獻一羔、暮獻一羔、
民 28:5 又取細麵伊法十分之一、和清油一欣四分之一、配為素祭、
民 28:6 此乃在<u>西乃</u>山所命恆獻之火焚祭、為獻於主馨香之火祭、
民 28:7 獻一羔、必奠酒一欣四分之一、當於聖所中於主前、奠一醇酒、
民 28:8 暮獻一羔、配獻素祭、奠酒須循清晨例、為獻於主馨香之火祭、○
<h2> 安息日須獻之祭
</h2>
民 28:9 安息日、獻未盈歲無疵之羔二、用和油之麵伊法十分之二、配為素祭、並奠酒、
民 28:10 此乃安息日所獻之火焚祭、在恆獻火焚祭及奠酒之外、○
<h2> 逾越節須獻之祭
</h2>
民 28:11 月朔、以火焚祭獻於主、牡犢二、牡綿羊一、未盈歲無疵之羔七、
民 28:12 為各犢用和油細麵伊法十分之三、配為素祭、為羊用和油細麵伊法十分之二、配為素祭、
民 28:13 為各羔用和油細麵伊法十分之一、配為素祭、為獻於主馨香之火祭、
民 28:14 為各犢奠酒半欣、為羊奠酒一欣三分之一、為各羔奠酒一欣四分之一、此乃一歲各月朔所當獻之火焚祭、
民 28:15 又獻於主、牡山羊一、為贖罪祭、此在恆獻火焚祭及奠酒之外、○
民 28:16 正月十四日、乃主之逾越節、
民 28:17 是月自十五日、當守節期食無酵餅、歷七日、
民 28:18 首日當有聖會、無論何工、悉毋作、
民 28:19 用牡犢二、牡綿羊一、未盈歲之羔七、皆須無疵、獻於主為火焚祭、
民 28:20 為各犢用和油細麵伊法十分之三、為羊用和油細麵伊法十分之二以配獻、
民 28:21 為七羔、各用和油細麵伊法十分之一以配獻、
民 28:22 更獻牡山羊一、為贖罪祭、為爾贖罪、
民 28:23 此在每晨恆獻火焚祭之外、所當加獻、
民 28:24 爾循此例、七日內、每日在恆獻火焚祭奠酒之外、獻此祭以饗主、為馨香、為火祭、
民 28:25 第七日、爾當有聖會、無論何工、悉毋作、○
<h2> 七七節須獻之祭
</h2>
民 28:26 七七日後、獻初實於主前、即薦新之日、當有聖會、無論何工、悉毋作、
民 28:27 當獻火焚祭於主為馨香、牡犢二、牡綿羊一、未盈歲之羔七、
民 28:28 當用和油細麵配為素祭、為各犢用伊法十分之三、為羊用伊法十分之二、
民 28:29 為七羔、各羔用伊法十分之一、
民 28:30 更獻牡山羊一、為爾贖罪、
民 28:31 此在每日恆獻火焚祭及配獻素祭之外所當獻者、犧牲皆須無疵、又循例奠酒、
民 29:1 <h2>吹角節須獻之祭</h2> 七月朔、當有聖會、無論何工、悉毋作、當守為吹角之日、
民 29:2 用牡犢一、牡綿羊一、未盈歲之羔七、皆須無疵、獻於主為火焚祭、為馨香、
民 29:3 又用和油細麵、配為素祭、為牛用伊法十分之三、為羊用伊法十分之二、
民 29:4 為七羔、各羔用伊法十分之一、
民 29:5 更獻牡山羊一、為贖罪祭、為爾贖罪、
民 29:6 以上即在月朔及每日恆獻火焚祭與素祭之外、所當獻於主馨香之火祭、亦必循常例奠酒、○
<h2> 齋戒日須獻之祭
</h2>
民 29:7 七月十日、爾當有聖會、必刻苦齋戒、無論何工、悉毋作、
民 29:8 用牡犢一、牡綿羊一、未盈歲之羔七、俱當無疵、獻於主為火焚祭、為馨香、
民 29:9 用和油細麵配為素祭、為犢用伊法十分之三、為羊用伊法十分之二、
民 29:10 為七羔、各羔用伊法十分之一、
民 29:11 更獻牡山羊一、為贖罪祭、此在本日當獻之贖罪祭、及恆獻火焚祭素祭並奠酒之外、○
<h2> 居廬節八日須獻之祭
</h2>
民 29:12 七月十五日、爾當有聖會、無論何工、悉毋作、當於主前守節期七日、
民 29:13 用牡犢十三、牡綿羊二、未盈歲之羔十四、皆須無疵、獻於主為火焚祭、為馨香之火祭、
民 29:14 用和油細麵配獻為素祭、為十三犢、各犢用伊法十分之三、為二羊、各羊用伊法十分之二、
民 29:15 為十四羔、各羔用伊法十分之一、
民 29:16 更獻牡山羊一、為贖罪祭、此在每日恆獻火焚祭素祭並奠酒之外、
民 29:17 二日獻牡犢十二、牡綿羊二、未盈歲之羔十四、皆須無疵、
民 29:18 為各犢、各羊、各羔、悉依數循例配獻素祭、並奠酒、
民 29:19 更獻牡山羊一、為贖罪祭、此在每日恆獻火焚祭素祭並奠酒之外、
民 29:20 三日獻牡犢十一、牡綿羊二、未盈歲之羔十四、皆須無疵、
民 29:21 為各犢、各羊、各羔、悉依數循例配獻素祭、並奠酒、
民 29:22 更獻牡山羊一、為贖罪祭、此在每日恆獻火焚祭素祭並奠酒之外、
民 29:23 四日獻牡犢十、牡綿羊二、未盈歲之羔十四、皆須無疵、
民 29:24 為各犢、各羊、各羔、悉依數循例配獻素祭、並奠酒、
民 29:25 更獻牡山羊一、為贖罪祭、此在每日恆獻火焚祭素祭並奠酒之外、
民 29:26 五日獻牡犢九、牡綿羊二、未盈歲之羔十四、皆須無疵、
民 29:27 為各犢、各羊、各羔、悉依數循例配獻素祭、並奠酒、
民 29:28 更獻牡山羊一、為贖罪祭、此在每日恆獻火焚祭素祭奠酒之外、
民 29:29 六日獻牡犢八、牡綿羊二、未盈歲之羔十四、皆須無疵、
民 29:30 為各犢、各羊、各羔、悉依數循例配獻素祭、並奠酒、
民 29:31 更獻牡山羊一、為贖罪祭、此在每日恆獻火焚祭素祭奠酒之外、
民 29:32 七日獻牡犢七、牡綿羊二、未盈歲之羔十四、皆須無疵、
民 29:33 為各犢、各羊、各羔、悉依數循例配獻素祭、並奠酒、
民 29:34 更獻牡山羊一、為贖罪祭、此在每日恆獻火焚祭素祭奠酒之外、
民 29:35 第八日爾當有聖會、無論何工、悉毋作、
民 29:36 用牡犢一、牡綿羊一、未盈歲之羔七、皆須無疵、獻於主為火焚祭、為馨香之火祭、
民 29:37 為犢、為羊、為各羔、悉依數循例配獻素祭、並奠酒、
民 29:38 更獻牡山羊一、為贖罪祭、此在每日恆獻火焚祭素祭奠酒之外、
民 29:39 以上所言之祭、爾當於爾節期獻於主、皆在爾償願而獻或樂意而獻火焚祭素祭奠酒與平安祭之外、
民 29:40 於是<u>摩西</u>遵主凡所命、告<u>以色列</u>人、
民 30:1 <h2>許顧發誓毋失信</h2> <u>摩西</u>告<u>以色列</u>各支派族長曰、主如是命曰、
民 30:2 如人在主前許願、或發誓自戒、則毋食言、必當循口之所出而行、
<h2> 論處女在父家許願
</h2>
民 30:3 幼女在父家、若於主前許願自戒、
民 30:4 父聞其許願立戒、若默然無言、必償所許之願、守所立之戒、
民 30:5 父聞時若禁、則所許之願、所立之戒、可不償不守、父既禁、主必赦之、
<h2> 論有夫之婦許願
</h2>
民 30:6 女許願出言立戒後適人、
民 30:7 夫聞時默然無語、則償所許之願、守所立之戒、
民 30:8 夫聞時若禁、則為廢其所許之願、出言所立之戒、 或作則所許之願出言所立之戒俱廢主必赦之、
<h2> 論嫠婦與休婦許願
</h2>
民 30:9 嫠婦及休婦、所許之願、所立之戒、必償必守、
民 30:10 若婦在夫家許願、或發誓自戒、
民 30:11 夫聞默然不禁、必償所許之願、守所立之戒、
民 30:12 夫聞時而廢之、則所許之願、所立之戒、不償不守、因為夫所廢、主必赦之、
民 30:13 凡婦許願發誓、立戒自苦、夫可使之立、亦可使之廢、
民 30:14 夫聞後、逐日默然不語、則為允償所許之願、守所立之戒、夫聞時、既默然不語、則為允之償允之守、
民 30:15 夫聞後而廢之、其罪必歸於夫、 或作夫必負其罪
民 30:16 此乃主諭<u>摩西</u>夫治婦父治在家幼女之例、
民 31:1 <h2><u>以色列</u>人攻擊<u>米甸</u>人擄其人畜貨財</h2> 主諭<u>摩西</u>曰、
民 31:2 爾當攻<u>米甸</u>人、為<u>以色列</u>人復仇、而後歸爾列祖、
民 31:3 <u>摩西</u>諭民曰、當於爾中選人、執器械出徵、攻<u>米甸</u>人、為主徵伐<u>米甸</u>人、
民 31:4 <u>以色列</u>人諸支派、各遣一千人出徵、
民 31:5 於是<u>以色列</u>軍中、選一萬二千人、每支派一千、執持器械出徵、
<h2> 殺五王及<u>巴蘭</u>
</h2>
民 31:6 <u>摩西</u>乃遣各支派之一千人出徵、又遣祭司<u>以利亞撒</u>子<u>非尼哈</u>偕往、<u>非尼哈</u>攜聖器及號角、
民 31:7 彼與<u>米甸</u>人戰、循主諭<u>摩西</u>之命、殺其諸男、
民 31:8 更殺<u>米甸</u>五王、即<u>以未</u>、<u>利金</u>、<u>蘇珥</u>、<u>戶珥</u>、<u>利巴</u>、又以刃殺<u>比珥</u>子<u>巴蘭</u>、
民 31:9 <u>以色列</u>人擄<u>米甸</u>人之婦女幼孩、奪其一切牲畜羊群、又奪其所有之貲財、
民 31:10 以火燬其所居之城邑、與所有之營、
民 31:11 以所奪獲之貲財、所擄掠之人與畜、
民 31:12 攜至<u>摩押</u>平原、<u>約但</u>河濱、<u>耶利哥</u>相對之處、欲入營見<u>摩西</u>、與祭司<u>以利亞撒</u>、及<u>以色列</u>會眾、
民 31:13 <u>摩西</u>與祭司<u>以利亞撒</u>、並會眾牧伯、出營以迎之、
<h2> <u>摩西</u>怒軍長留存婦女
</h2>
民 31:14 <u>摩西</u>怒由戰而歸之軍長、千夫長、百夫長、
民 31:15 謂之曰、爾何為存留婦女、
民 31:16 彼曾從<u>巴蘭</u>之計、誘<u>以色列</u>人拜<u>毘珥</u>、得罪於主、以致主之會遇瘟疫、
民 31:17 今當以 俘囚中一切男子、及與男子已親近之婦女皆殺、
民 31:18 凡未嘗與男親近之女、可存留以歸爾、
<h2> 示軍兵與被擄者如何得潔
</h2>
民 31:19 爾當七日居於營外、凡殺人或捫屍者、皆當於第三日第七日潔身、亦使所獲之人潔身、
民 31:20 亦當潔一切衣服、一切皮物、一切毛物、並一切木器、
民 31:21 祭司<u>以利亞撒</u>告由戰而歸之軍旅曰、今有主諭<u>摩西</u>之例、
民 31:22 金銀銅鐵錫鉛、
民 31:23 凡物不敝於火者、使經於火方為潔、亦當以淨水潔之、凡物經火即敝者、則使經水、
民 31:24 第七日爾曹當滌衣自潔、然後入營、○
<h2> 示以如何分所擄之人畜
</h2>
民 31:25 主諭<u>摩西</u>曰、
民 31:26 爾與祭司<u>以利亞撒</u>、及會中諸族長、當核數所擄掠而得之人畜、
民 31:27 以之分為二分、一歸出戰之軍士、一歸會眾、
民 31:28 出戰之軍士所得之半、當由其中取人與牛驢羊貢獻於主、五百取一、
民 31:29 將此半中取出者、付於祭司<u>以利亞撒</u>獻於主、
民 31:30 <u>以色列</u>人所得之半、由其中取人與牛驢羊各類之畜、五十取一、給守主聖所之<u>利未</u>人、
民 31:31 <u>摩西</u>與祭司<u>以利亞撒</u>、遵主所諭<u>摩西</u>之命而行、
民 31:32 在軍士奪獲之貨財外、掠羊六十七萬五千、
民 31:33 牛七萬二千、
民 31:34 驢六萬一千、
民 31:35 人三萬二千、皆未曾與男親近之女、
民 31:36 出戰之軍士得其半、計羊三十三萬七千五百、
民 31:37 由其中納於主為貢者六百七十五、
民 31:38 牛三萬六千、由其中納於主為貢者七十二、
民 31:39 驢三萬五百、由其中納於主為貢者六十一、
民 31:40 人一萬六千、由其中納於主為貢者三十二、
民 31:41 <u>摩西</u>以此獻於主為貢者、付於祭司<u>以利亞撒</u>、遵主所諭之命、
民 31:42 出戰之軍士得其半後所餘之半、<u>摩西</u>所給<u>以色列</u>人者、
民 31:43 即會眾所得之半、計羊三十三萬七千五百、
民 31:44 牛三萬六千、
民 31:45 驢三萬五百、
民 31:46 人一萬六千、
民 31:47 <u>以色列</u>人所得之半、無論人畜、<u>摩西</u>由其中五十取一、給守主聖所之<u>利未</u>人、遵主所諭之命、○
<h2> 軍長樂意獻物於主
</h2>
民 31:48 帥軍之軍長、千夫長、百夫長、咸就<u>摩西</u>、
民 31:49 謂之曰、僕等核數所統之戰士、未少一人、
民 31:50 故攜禮物獻於主、隨各人所有之金飾、或金鏈、或手釧、或指環、或耳環、或金珠串、各於主前為己贖罪、
民 31:51 <u>摩西</u>與祭司<u>以利亞撒</u>、收其一切金飾、
民 31:52 千夫長、百夫長、獻於主之金、計一萬六千七百五十舍客勒、
民 31:53 軍士所奪獲者歸己、
民 31:54 <u>摩西</u>與祭司<u>以利亞撒</u>、取千夫長百夫長所獻之金、納入會幕、供於主前、為<u>以色列</u>人為誌、
民 32:1 <h2><u>流便</u> <u>迦得</u>二支派人求業於<u>約但</u>河東</h2> <u>流便</u>人與<u>迦得</u>人群畜眾多、見<u>雅塞</u>地與<u>基列</u>地、堪為牧畜之地、
民 32:2 乃就<u>摩西</u>與祭司<u>以利亞撒</u>並會眾牧伯前、曰、
民 32:3 <u>亞大錄</u>、<u>底本</u>、<u>雅塞</u>、<u>甯拉</u>、<u>希實本</u>、<u>以利亞利</u>、<u>示班</u>、<u>尼波</u>、<u>比穩</u>、
民 32:4 其地即主助<u>以色列</u>會眾所取者、堪為牧畜之地、僕等有群畜、
民 32:5 如於爾前蒙恩、求以此地賜我為業、莫使我渡<u>約但</u>、
<h2> <u>摩西</u>不悅斥責之
</h2>
民 32:6 <u>摩西</u>謂<u>迦得</u>人與<u>流便</u>人曰、爾同族之兄弟往戰、爾竟安居於此乎、
民 32:7 何使<u>以色列</u>人喪膽、不欲往主所賜之之地、
民 32:8 昔爾先人所行亦若是、昔我在<u>迦叠巴尼亞</u>、遣之窺探<u>迦南</u>地、
民 32:9 彼等至<u>以實各</u>谷、窺地而返、遂使<u>以色列</u>人喪膽、不欲往主所賜之地、
民 32:10 其時、主震怒誓曰、
民 32:11 出<u>伊及</u>之眾、自二十歲以上者、因不忠心從我、必不得見我誓賜<u>亞伯拉罕</u> <u>以撒</u> <u>雅各</u>之地、
民 32:12 惟<u>基尼洗</u>族<u>耶孚尼</u>子<u>迦勒</u>、與<u>嫩</u>之子<u>約書亞</u>、因忠心從我、得入其地、
民 32:13 如是主怒<u>以色列</u>人、使之游於曠野、歷四十年、直待斯代之民、行惡於主前者、皆已滅亡、
民 32:14 今爾曹一類作孽者興、繼爾先人犯罪、使主怒<u>以色列</u>人更甚、
民 32:15 如爾曹仍逆主不順、主必復棄<u>以色列</u>人於曠野、是爾曹使眾民滅亡、
<h2> 彼言願往助戰<u>摩西</u>乃允
</h2>
民 32:16 二支派之人進<u>摩西</u>前曰、我儕欲於此為群畜作圈、為 妻與幼稚建城邑、
民 32:17 我儕必持器械、奮勇為<u>以色列</u>人前導、引至其所、我儕之 妻與幼稚、可居於堅城、免為斯地之居民擾害、
民 32:18 我儕不欲歸家、直待<u>以色列</u>人各得其業、
民 32:19 我儕既在<u>約但</u>東得地業、自不欲同彼等得業在<u>約但</u>西、
民 32:20 <u>摩西</u>謂之曰、若爾如是行、持器械於主前出戰、
民 32:21 爾中所有持器械者、若咸於主前渡<u>約但</u>、待主驅逐其敵、
民 32:22 地亦為主所取、然後方歸、則爾在主前、與<u>以色列</u>人前無罪、此地亦可在主前歸爾為業、
民 32:23 若爾不如是行、則獲罪於主、亦當知此罪必及爾身、
民 32:24 爾所言者必行、為 妻與幼稚建城邑、為群羊作圈、
民 32:25 <u>迦得</u>人與<u>流便</u>人對<u>摩西</u>曰、僕等必遵我主所命而行、
民 32:26 我幼稚與妻、我之羊群及一切牲畜、必留於<u>基列</u>城邑中、
民 32:27 僕等必渡河、各持器械於主前往戰、遵我主所言、
民 32:28 <u>摩西</u>為之諭祭司<u>以利亞撒</u>、<u>嫩</u>之子<u>約書亞</u>、及<u>以色列</u>諸支派之族長曰、
民 32:29 如<u>迦得</u>人<u>流便</u>人與爾同渡<u>約但</u>、各持器械於主前往戰、待爾攻取其地、則以<u>基列</u>地給之為業、
民 32:30 若不持器械與爾同渡<u>約但</u>、則必於爾中得業在<u>迦南</u>地、
民 32:31 <u>迦得</u>人<u>流便</u>人曰、凡主所命、僕等必遵行、
民 32:32 必持器械於主前渡<u>約但</u>、至<u>迦南</u>地、但願<u>約但</u>東之地、歸我為業、
<h2> <u>摩西</u>給之以地
</h2>
民 32:33 於是<u>摩西</u>將<u>亞摩利</u>王<u>西宏</u> <u>巴珊</u>王<u>噩</u>之地、並境內四周之城邑、俱給<u>迦得</u>支派<u>流便</u>支派、與<u>約瑟</u>子<u>瑪拿西</u>子孫之半支派、
民 32:34 <u>迦得</u>支派人 重建<u>底本</u>、<u>亞大錄</u>、<u>亞羅珥</u>、
民 32:35 <u>押律</u>、<u>朔反</u>、<u>雅塞</u>、<u>約比哈</u>、
民 32:36 <u>伯甯拉</u>、<u>伯哈蘭</u>、皆為堅城、又作羊圈、
民 32:37 <u>流便</u>支派人 重建<u>希實本</u>、<u>以利亞利</u>、<u>基列亭</u>、
民 32:38 <u>尼波</u>、<u>巴力免</u>、並<u>悉瑪</u>、所建之城邑、有更以新名者、有仍稱舊名者、
民 32:39 <u>瑪拿西</u>子<u>瑪吉</u>之後裔、往<u>基列</u>攻取之、驅逐<u>亞摩利</u>人、
民 32:40 <u>摩西</u>以<u>基列</u>地給<u>瑪拿西</u>支派<u>瑪吉</u> 子孫遂居其中、
民 32:41 <u>瑪拿西</u>後裔<u>睚珥</u>、往取諸村、稱之為<u>哈倭特睚珥</u>、 譯即睚珥村之義
民 32:42 <u>挪巴</u>往取<u>基納</u>及其鄉里、依己名稱為<u>挪巴</u>、
民 33:1 <h2>臚列以<u>色列人</u>遄徵之程共歷四十二驛</h2> 以下記載<u>以色列</u>人聽<u>摩西</u> <u>亞倫</u>之令、循隊伍出<u>伊及</u>後所經歷之地、
民 33:2 <u>摩西</u>遵主命、書其啟行列營之地、皆臚列如左、
民 33:3 正月十五日、即逾越節之次日、<u>以色列</u>人自<u>蘭塞</u>啟行、在眾<u>伊及</u>人目前、昂然而出、
民 33:4 是時、<u>伊及</u>人正葬其長子、因主殺其一切長子、亦敗其諸神、
民 33:5 <u>以色列</u>人自<u>蘭塞</u>啟行、列營於<u>踈割</u>、
民 33:6 自<u>踈割</u>啟行、列營於<u>以倘</u>、近曠野、
民 33:7 自<u>以倘</u>啟行、轉至<u>比哈希錄</u>、與<u>巴力洗分</u>相對之所、即於<u>密奪</u>前列營、
民 33:8 自<u>比哈希錄</u>啟行、經海至曠野、在<u>以倘</u>野行三日、列營於<u>瑪拉</u>、
民 33:9 自<u>瑪拉</u>啟行至<u>以琳</u>、<u>以琳</u>有水泉十二、巴勒瑪樹七十、列營於彼、
民 33:10 自<u>以琳</u>啟行、列營於紅海濱、
民 33:11 自紅海濱啟行、列營於<u>汛</u>野、
民 33:12 自<u>汛</u>野啟行、列營於<u>脫加</u>、
民 33:13 自<u>脫加</u>啟行、列營於<u>亞錄</u>、
民 33:14 自<u>亞錄</u>啟行、列營於<u>利非訂</u>、在彼民無水飲、
民 33:15 自<u>利非訂</u>啟行、列營於<u>西乃</u>野、
民 33:16 自<u>西乃</u>野啟行、列營於<u>基博羅特哈他瓦</u>、
民 33:17 自<u>基博羅特哈他瓦</u>啟行、列營於<u>哈西錄</u>、
民 33:18 自<u>哈西錄</u>啟行、列營於<u>勒瑪</u>、
民 33:19 自<u>勒瑪</u>啟行、列營於<u>臨門帕烈</u>、
民 33:20 自<u>臨門帕烈</u>啟行、列營於<u>立拿</u>、
民 33:21 自<u>立拿</u>啟行、列營於<u>勒撒</u>、
民 33:22 自<u>勒撒</u>啟行、列營於<u>基希拉他</u>、
民 33:23 自<u>基希拉他</u>啟行、列營於<u>沙斐</u>山、
民 33:24 自<u>沙斐</u>山啟行、列營於<u>哈拉大</u>、
民 33:25 自<u>哈拉大</u>啟行、列營於<u>瑪希錄</u>、
民 33:26 自<u>瑪希錄</u>啟行、列營於<u>他哈</u>、
民 33:27 自<u>他哈</u>啟行、列營於<u>他拉</u>、
民 33:28 自<u>他拉</u>啟行、列營於<u>密加</u>、
民 33:29 自<u>密加</u>啟行、列營於<u>哈摩拿</u>、
民 33:30 自<u>哈摩拿</u>啟行、列營於<u>摩西錄</u>、
民 33:31 自<u>摩西錄</u>啟行、列營於<u>比尼雅干</u>、
民 33:32 自<u>比尼雅干</u>啟行、列營於<u>曷哈及甲</u>、
民 33:33 自<u>曷哈及甲</u>啟行、列營於<u>約巴他</u>、
民 33:34 自<u>約巴他</u>啟行、列營於<u>阿博拿</u>、
民 33:35 自<u>阿博拿</u>啟行、列營於<u>以旬迦別</u>、
民 33:36 自<u>以旬迦別</u>啟行、列營於<u>汛</u>野、即<u>伽叠</u>、
民 33:37 自<u>伽叠</u>啟行、列營於<u>何珥</u>山、近<u>以東</u>界、
民 33:38 <u>以色列</u>人出<u>伊及</u>後歷四十年、五月朔、祭司<u>亞倫</u>遵主命、登<u>何珥</u>山而死於彼、
民 33:39 <u>亞倫</u>死於<u>何珥</u>山時、壽一百二十三歲、
民 33:40 是時、居<u>迦南</u>南方之<u>迦南</u>人<u>亞拉得</u>王、聞<u>以色列</u>人至、
民 33:41 <u>以色列</u>人離<u>何珥</u>山啟行、列營於<u>撒摩拿</u>、
民 33:42 自<u>撒摩拿</u>啟行、列營於<u>普嫩</u>、
民 33:43 自<u>普嫩</u>啟行、列營於<u>阿伯</u>、
民 33:44 自<u>阿伯</u>啟行、列營於<u>以雅亞巴琳</u>、近<u>摩押</u>界、
民 33:45 自此啟行、列營於<u>底本迦得</u>、
民 33:46 自<u>底本迦得</u>啟行、列營於<u>亞門德拉太音</u>、
民 33:47 自<u>亞門德拉太音</u>啟行、列營於<u>尼波</u>前<u>亞巴琳</u>山、
民 33:48 自<u>亞巴琳</u>山啟行、列營於<u>摩押</u>平原、<u>約但</u>河濱、<u>耶利哥</u>相對之處、
民 33:49 沿<u>約但</u>列營、自<u>伯耶施末</u>至<u>亞伯示亭</u>、在<u>摩押</u>平原、○
<h2> 命驅逐<u>迦南</u>人毀滅其偶像
</h2>
民 33:50 主在<u>摩押</u>平原、<u>約但</u>河濱、<u>耶利哥</u>相對之處、諭<u>摩西</u>曰、
民 33:51 告<u>以色列</u>人云、爾渡<u>約但</u>、至<u>迦南</u>地、
民 33:52 必驅逐其地之居民、毀其雕鑿鎔鑄之偶像、除其邱壇、
民 33:53 爾將取其地而居之、因我以斯地賜爾為業、
民 33:54 分地當以鬮而分、循爾之各族、人眾者給地亦多、人寡者給地亦少、各隨鬮所定、必循宗族分地為業、
民 33:55 若爾不驅逐斯地之居民、爾所存留者、必為爾目中之荊、脇下之刺、必擾害爾於爾所居之地、
民 33:56 我素欲降罰於彼、若爾不驅逐之、我將待爾亦若是、
民 34:1 <h2>歷表<u>迦南</u>四境</h2> 主諭<u>摩西</u>曰、
民 34:2 爾告<u>以色列</u>人曰、爾將入<u>迦南</u>、所得為業之地、即<u>迦南</u>四境、
民 34:3 南界即<u>汛</u>野、沿<u>以東</u>、此爾南界、乃自鹽海極東隅起、
民 34:4 繞至蠍坡南過汛至<u>迦叠巴尼亞</u>南為極南處、又至<u>哈薩亞達</u>及<u>押們</u>、
民 34:5 其界自<u>押們</u>轉至<u>伊及</u>河、 河或作溪出大海為極、
民 34:6 西以大海為界、此即爾之西界、
民 34:7 北界自大海起、轉至<u>何珥</u>山、
民 34:8 自<u>何珥</u>山、至<u>哈末</u>、至<u>西得達</u>、為極北處、
民 34:9 其界又往<u>錫分</u>至<u>哈薩以難</u>為極、此為爾之北界、
民 34:10 爾之東界自<u>哈薩以難</u>轉至<u>示番</u>、
民 34:11 自<u>示番</u>下至<u>立拉</u>、繞至<u>亞延</u>東、又下至<u>基尼烈</u>湖、沿湖之東濱、
民 34:12 下至<u>約但</u>、至鹽海為極、爾地四周之界即此、
民 34:13 <u>摩西</u>告<u>以色列</u>人曰、此即主命以鬮分給九支派與半支派之地、
民 34:14 <u>流便</u>支派循其宗族、<u>迦得</u>支派循其宗族、與<u>瑪拿西</u>半支派、已得地為業、
民 34:15 此二支派與半支派、已得其業、在<u>約但</u>東、<u>耶利哥</u>相對之處、
<h2> 記分業者之名
</h2>
民 34:16 主諭<u>摩西</u>曰、
民 34:17 為爾曹分業者、乃祭司<u>以利亞撒</u>與<u>嫩</u>之子<u>約書亞</u>、
民 34:18 每一支派擇一牧伯助之、
民 34:19 其人之名乃此、<u>猶大</u>支派、<u>耶孚尼</u>子<u>迦勒</u>、
民 34:20 <u>西緬</u>支派、<u>亞米忽</u>子<u>示母利</u>、
民 34:21 <u>便雅憫</u>支派、<u>基斯倫</u>子<u>以利達</u>、
民 34:22 <u>但</u>支派、牧伯<u>約利</u>子<u>布基</u>、
民 34:23 <u>約瑟</u>子孫<u>瑪拿西</u>支派、牧伯<u>以弗</u>子<u>漢聶</u>、
民 34:24 <u>以法蓮</u>支派、牧伯<u>拾坦</u>子<u>基母列</u>、
民 34:25 <u>西布倫</u>支派、牧伯<u>帕納</u>子<u>以利撒番</u>、
民 34:26 <u>以薩迦</u>支派、牧伯<u>阿散</u>子<u>巴鐵</u>、
民 34:27 <u>亞設</u>支派、牧伯<u>示羅米</u>子<u>亞希忽</u>、
民 34:28 <u>拿弗他利</u>支派、牧伯<u>亞米忽</u>子<u>必大黑</u>、
民 34:29 此諸人即主命以<u>迦南</u>地分於<u>以色列</u>人為業者、
民 35:1 <h2>命給<u>利未</u>人邑四十有八並附邑之四郊</h2> 主在<u>摩押</u>平原、<u>約但</u>河濱、<u>耶利哥</u>相對之處、諭<u>摩西</u>曰、
民 35:2 告<u>以色列</u>人、當於所得之地、以數城邑、給<u>利未</u>人居、亦以各城四周之郊野給之、
民 35:3 城邑可居、郊野可牧馱物之畜、與牛羊並一切別類之畜、
民 35:4 所給<u>利未</u>人之郊野、即城之四周、自城垣起、量一百丈為郊、
民 35:5 其外又東量二百丈、南量二百丈、西量二百丈、北量二百丈、為野、城在當中、此乃歸<u>利未</u>人各城之郊野、
<h2> 其中六邑定為逃城
</h2>
民 35:6 所給<u>利未</u>人之諸邑、其中必有六邑、為逃避之邑、爾所當備者、使誤殺人者可逃於彼、此外更給之四十二邑、
民 35:7 爾所當給<u>利未</u>人者、共四十八邑、並屬各邑之郊野、
民 35:8 <u>以色列</u>人所得之地業、其中當以數邑給<u>利未</u>人、多得則多給、少得則少給、各循所得之地業、以城邑給<u>利未</u>人、
<h2> 治故殺誤殺其例殊
</h2>
民 35:9 主諭<u>摩西</u>曰、
民 35:10 告<u>以色列</u>人云、爾渡<u>約但</u>、入<u>迦南</u>地、
民 35:11 必擇數邑、定為逃避之邑、使誤殺人者可逃於彼、
民 35:12 誤殺人者逃於斯邑、可避復仇者、不至死亡、待立於會眾前見鞫、
民 35:13 爾所備逃避之邑、當有六、
民 35:14 在<u>約但</u>東備三、在<u>迦南</u>地備三、俱為逃避之邑、
民 35:15 凡<u>以色列</u>人與寄居其中之 外邦客旅、若誤殺人、可逃避於此六邑、
民 35:16 若以鐵器擊人致死、是為故殺人者、必治之死、
民 35:17 若以能害人之石、擊人致死、是為故殺人者、必治之死、
民 35:18 若以能害人之木器、擊人致死、是為故殺人者、必治之死、
民 35:19 復仇者、必殺殺人之人、遇即殺之、
民 35:20 若恨人而推之下、或特意以物擲其身致死、
民 35:21 或因仇以手擊人致死、俱為故殺人者、必治之死、復仇者遇即殺之、
民 35:22 若無仇偶然推人下、或無心擲物於人身、
民 35:23 或在不見之時、以能斃人之石、擲於人身致死、彼原與之無仇、亦非欲害之、
民 35:24 則會眾必於殺人者與復仇者間、循例而審鞫、
民 35:25 會眾救殺人者、脫於復仇者手、使之歸所遁逃避之邑、居彼、直待受聖膏之大祭司卒、
民 35:26 如殺人者、出所遁逃避之邑外、
民 35:27 復仇者在逃避之邑境外、遇此殺人者而殺之、罪不歸復仇者、
民 35:28 因殺人者、當居於逃避之邑、直待大祭司卒後、殺人者方可歸故土、
民 35:29 此必於爾所居之地、歷代永守為例、
民 35:30 凡殺人者、有人為證、必治之死、惟毋據一人之證治之死、
<h2> 故殺不得以金贖必死不赦
</h2>
民 35:31 凡殺人當死者、毋許贖命、必治之死、
民 35:32 凡奔至逃避之邑者、大祭司未卒之先、亦毋許其納贖以歸故土、
民 35:33 毋污爾所居之地、殺人流血、即為污其地、若殺人流血於地、不殺殺人者流其血、則地不得潔、
民 35:34 毋污爾所居之地、因我耶和華亦居此地、在<u>以色列</u>人中、
民 36:1 <h2>女攜業歸夫家事有不便</h2> <u>約瑟</u>曾孫<u>瑪拿西</u>孫<u>瑪吉</u>子<u>基列</u>、其後裔諸族長、就<u>摩西</u>與<u>以色列</u>族長之為牧伯者、
民 36:2 告之曰、上主命我主、鬮分其地、給<u>以色列</u>人為業、上主又命我主、以本族<u>西羅非哈</u>之業給其女、
民 36:3 若適<u>以色列</u>他支派之人、則其業隨之、而我祖之遺業必減、其夫支派之業必增、如此我按鬮所得之業減矣、
民 36:4 至<u>以色列</u>人之禧年、則女之業、必歸其夫之支派、而我同祖支派之業必減、
<h2> 承業之女須嫁本支之人以免此不便
</h2>
民 36:5 <u>摩西</u>遵主之命告<u>以色列</u>人曰、<u>約瑟</u>子孫支派之人、所言甚是、
民 36:6 主命曰、<u>西羅非哈</u>之女、可任意適人、惟當適同祖支派之人、
民 36:7 <u>以色列</u>人之業、不得由此支派移於彼支派、當各守同祖支派之業、
<h2> 如是而治地業不至由此移彼
</h2>
民 36:8 <u>以色列</u>支派中凡女嗣業、必適其父家支派之人、如此、<u>以色列</u>人各守祖遺之業、
民 36:9 不得由此支派移其業於彼支派、<u>以色列</u>各支派必守其業、
<h2> <u>西羅非哈</u>女悉嫁本支之人
</h2>
民 36:10 於是<u>西羅非哈</u>女、遵主命<u>摩西</u>者而行、
民 36:11 <u>西羅非哈</u>女、<u>瑪拉</u>、<u>得撒</u>、<u>曷拉</u>、<u>密迦</u>、<u>挪亞</u>、俱適其本族之人、
民 36:12 所適者悉<u>約瑟</u>子<u>瑪拿西</u>子孫之族中人、如此、其業仍歸其父家支派、
民 36:13 此乃主在<u>摩押</u>平原、<u>約但</u>河濱、<u>耶利哥</u>相對之處、藉<u>摩西</u>諭<u>以色列</u>人之誡命律例、
申 1:1 <h2><u>以色列</u>人在曠野歷四十年後<u>摩西</u>追述昔日主所允許者</h2> 此記<u>摩西</u>在<u>約但</u>東之曠野、在<u>疎弗</u>相對之<u>亞拉巴</u>、 亞拉巴或作平原下同在<u>巴蘭</u> <u>陀弗</u> <u>拉班</u> <u>哈洗錄</u> <u>底撒哈</u>間、所宣於<u>以色列</u>眾之言、
申 1:2 自<u>何烈</u>至<u>迦叠巴尼亞</u>、道由<u>西珥</u>山、歷程十有一日、
申 1:3 出<u>伊及</u>後四十年、十一月朔、<u>摩西</u>遵主所命諭<u>以色列</u>人者而諭之、
申 1:4 時、<u>摩西</u>已殺居<u>希實本</u>之<u>亞摩利</u>王<u>西宏</u>、居<u>以得來</u>與<u>亞斯他錄</u>之<u>巴珊</u>王<u>噩</u>、
申 1:5 在<u>約但</u>東、在<u>摩押</u>地、<u>摩西</u>始宣講此律法 書所載者曰、
申 1:6 昔在<u>何烈</u>、主我之天主諭我云、爾居此山、為日已久、
申 1:7 當啟行前往、至<u>亞摩利</u>山、與其鄰近諸地、<u>亞拉巴</u>、山地、窪地、南方、沿海一帶、<u>迦南</u>地、<u>利巴嫩</u>山、直至<u>伯拉</u>大河、
申 1:8 昔主誓於爾祖<u>亞伯拉罕</u> <u>以撒</u> <u>雅各</u>、以斯地賜彼及其後裔、今我陳於爾前、 今我陳於爾前或作今我將斯地付爾可入而得之為業、○
申 1:9 當時我告爾曰、我獨力不能當爾之任、
申 1:10 蓋主爾之天主、使爾昌熾、爾今日如天星之眾多、
申 1:11 願主爾祖之天主、使爾較今日更多千倍、循主所許爾之言賜福於爾、
<h2> 述舉賢為牧為長
</h2>
申 1:12 然治理爾、判爾爭訟、其任甚重、我獨力焉能當之、
申 1:13 爾當循爾各支派、選明哲有智慧眾所識之人、我立之為長、治理爾曹、
申 1:14 爾曹對我曰、爾所言欲行者甚善、
申 1:15 我遂於爾支派諸長中、選有智慧之人、眾所識者、立為官長、千夫長、百夫長、五十夫長、十夫長、治理爾諸支派、
申 1:16 當時我命爾士師曰、爾聽訟於同族人間、或於同族人與 外邦客旅間、當以公義判斷、
申 1:17 審鞫之時、勿以貌取人、聽訟勿分尊卑、不可畏人、蓋審鞫之事屬天主、如爾有難斷之事、則呈於我、而我聽之、
申 1:18 當斯時我以爾所當行者悉曉諭爾、
申 1:19 厥後我儕遵主我天主諭我之命、自<u>何烈</u>啟行、經歷曠野、亦廣大、亦可畏、爾所目睹、往<u>亞摩利</u>山、遂至<u>迦叠巴尼亞</u>、
申 1:20 當時我告爾曰、爾已至<u>亞摩利</u>山、主我之天主所將賜我者、
申 1:21 視哉、主爾之天主賜爾之地、俱於爾前、當循主爾祖之天主所諭爾之命、前往得之為業、毋驚懼、毋膽怯、
<h2> 述遣人探地
</h2>
申 1:22 爾眾至我前謂我曰、我儕不如先遣人為我窺探其地、返而告我、何道可行、何邑可入、
申 1:23 我以斯言為善、於爾中選十二人、各支派一人、
申 1:24 遂前往登山、至<u>以實各</u>谷、窺探其地、
申 1:25 手執其地之果品、攜下至我所、復於我曰、主我天主所賜我之地、美地也、
申 1:26 乃爾曹不欲前往、違逆主爾天主之命、
申 1:27 各在幕中怨讟曰、主憾我、故導我出<u>伊及</u>、欲以我付於<u>亞摩利</u>人之手而殲滅我、
申 1:28 我何往始可、 或作我何能往我兄弟使我喪膽、言彼地之民、較我眾多、身軀雄偉、其城廣大鞏固、崇高接天、在彼又見<u>亞衲</u>族人、
申 1:29 我告爾曰、毋因其恐懼畏葸、
申 1:30 主爾之天主先爾而行、必為爾爭戰、如昔在<u>伊及</u>於爾目前所行者然、
申 1:31 又在曠野於爾所經之道至於斯地、主爾之天主保抱爾、如人之保抱赤子、為爾所見、
申 1:32 惟在此一事、爾不信主爾之天主、
申 1:33 主先爾而行、為爾尋列營之所、夜以火光示爾所當行之道、晝導爾以雲、
<h2> 述主怒民弗信
</h2>
申 1:34 主聞爾言、震怒而誓曰、
申 1:35 斯惡劣之世代、其中必無一人得見我誓賜爾祖之美地、
申 1:36 惟<u>耶孚尼</u>子<u>迦勒</u>盡心從我耶和華、則必得見、其所履之地、我將賜之及其子孫、
申 1:37 主緣爾之故、亦怒我曰、爾亦不得入斯地、
申 1:38 惟事爾者<u>嫩</u>之子<u>約書亞</u>、彼必得入、當強其志、彼必使<u>以色列</u>人得斯地為業、
申 1:39 爾之幼穉、即爾所言必被擄者、爾之子女、今尚不知辨別善惡者、必得入斯地、我將賜於彼、必得之為業、
<h2> 述民違逆主命遂致敗績
</h2>
申 1:40 惟爾曹當旋返往曠野、向紅海而行、
申 1:41 時、爾曹對我曰、我獲罪於主、願前往以戰、遵主我之天主所命我者、於是各執器械、輕遽登山、
申 1:42 主命我曰、當告民曰、毋往毋戰、我 耶和華不在爾中、恐敗於敵、
申 1:43 我以是告爾、爾不聽從、違背主命、擅敢登山、
申 1:44 居山之<u>亞摩利</u>人、出以敵爾、追逐爾曹、勢若蜂擁、在<u>西珥</u>殺敗爾曹、直至<u>何珥瑪</u>、
申 1:45 爾曹乃歸、哭於主前、主不俯聽爾聲、不向爾側耳、
申 1:46 其後爾曹居於<u>迦叠</u>、居彼多日、
申 2:1 <h2>繼述曩事主昔戒民毋攻<u>以東</u>族</h2> 此後我儕啟行、旋返曠野、向紅海而行、遵主所命我者、我儕多日繞行<u>西珥</u>山、
申 2:2 主諭我曰、
申 2:3 爾繞行此山已久矣、當轉而北行、
申 2:4 當諭民曰、爾之同族 同族原文作兄弟下同<u>以掃</u>子孫、居於<u>西珥</u>山、爾過其境、彼必畏懼爾、爾極當謹慎、
申 2:5 勿與戰爭、其地我不賜爾、即容一足之地我亦不賜爾、因我已將<u>西珥</u>山、賜<u>以掃</u>為業、
申 2:6 爾必以銀自彼購糧而食、亦以銀自彼購水而飲、
申 2:7 蓋爾所為、俱蒙主爾之天主賜福、主知爾行此廣大之野、此四十年、主爾之天主常在爾中、使爾一無所缺、
申 2:8 於是我儕離我同族、居於<u>西珥</u>山之<u>以掃</u>子孫、道傍 道傍或作道由<u>亞拉巴</u>、又傍 又傍或作自<u>以拉</u>、<u>以旬迦別</u>、轉向<u>摩押</u>曠野而行、
<h2> 毋攻<u>摩押</u>族
</h2>
申 2:9 主諭我曰、勿以<u>摩押</u>人為敵、勿與戰爭、我不以其地賜爾為業、因我已將<u>亞珥</u>賜<u>羅得</u>子孫為業、○
申 2:10 昔<u>以米</u>族居於彼、斯民眾多、身軀雄偉、如<u>亞衲</u>族人然、
申 2:11 斯民同於<u>亞衲</u>族人、亦視為<u>利乏音</u>、 利乏音或作偉人下同<u>摩押</u>人稱之為<u>以米</u>、 以米譯即可畏者之義
申 2:12 昔<u>何利</u>人居<u>西珥</u>、<u>以掃</u>子孫滅之、據其地居焉、猶<u>以色列</u>人在主所賜之為業之地所行者無異、○
申 2:13 主亦諭我曰、今起渡<u>撒烈</u>溪、我遂渡<u>撒烈</u>溪、
申 2:14 自離<u>迦叠巴尼亞</u>時、至渡<u>撒烈</u>溪時、歷三十有八年、於斯時也、斯代之諸武士、俱死於營中、循主向彼所誓之言、
申 2:15 蓋主攻之、使盡滅於營中、
申 2:16 武士死亡、盡滅於民中、
申 2:17 主諭我曰、
申 2:18 今爾將沿<u>摩押</u>邊界而過、由<u>亞珥</u>旁、
<h2> 毋攻<u>亞捫</u>族
</h2>
申 2:19 行近<u>亞捫</u>族、勿以之為敵、勿與戰爭、我不以<u>亞捫</u>族之地賜爾為業、因已賜之<u>羅得</u>子孫為業、○
申 2:20 斯地原亦為<u>利乏音</u>地、昔<u>利乏音</u>族居彼、<u>亞捫</u>人稱之為<u>散送冥</u>、 散送冥譯即巨力者之義
申 2:21 斯民眾多、其身軀雄偉、如<u>亞衲</u>族人然、主助<u>亞捫</u>人滅之、<u>亞捫</u>人據其地居焉、
申 2:22 如主助<u>以掃</u>子孫、居<u>西珥</u>者、滅<u>何利</u>人、<u>以掃</u>子孫據其地居焉、迄於今日、
申 2:23 昔<u>亞衛</u>人居鄉村直至<u>迦撒</u>、<u>甲託</u>人出<u>甲託</u>滅之、居於其地、○
<h2> 述戰敗<u>亞摩利</u>王<u>西宏</u>
</h2>
申 2:24 主亦諭我曰、爾起、前往渡<u>亞嫩</u>溪、我以<u>亞摩利</u>人<u>希實本</u>王<u>西宏</u>與其地、付於爾手、爾可與之戰、始得地為業、
申 2:25 自今日、我使天下萬民因爾驚恐畏懼、彼聞爾名、俱戰慄悚惶、
申 2:26 當時我自<u>基底莫</u>野、遣使往見<u>希實本</u>王<u>西宏</u>、以和好之言告之云、
申 2:27 請容我經爾地、我必由大道而行、不偏於左、不偏於右、
申 2:28 爾為銀鬻我糧以食、為銀給我水以飲、 或作我所食之糧所飲之水市之以金第容我過爾地、
申 2:29 渡<u>約但</u>、至我天主耶和華所賜我之地、待我如居<u>西珥</u>之<u>以掃</u>子孫、居<u>亞珥</u>之<u>摩押</u>人曾待我然、
申 2:30 <u>希實本</u>王<u>西宏</u>不容我過其地、因主爾之天主使其心意頑梗剛愎、致付於爾手、有如今日之事、
申 2:31 時、主諭我曰、我今日以<u>西宏</u>及其地付於爾、爾據其地、始得地為業、
申 2:32 於是<u>西宏</u>帥其眾民、出以敵我、至<u>耶哈斯</u>與我戰、
申 2:33 主我之天主、付之於我儕、我儕擊之、及其諸子眾民、
申 2:34 當時我儕取其諸邑、以諸邑之民、男女以及嬰孩、盡行殲滅、一無所遺、
申 2:35 惟牲畜及邑中貨財、為我儕所得、
申 2:36 自<u>亞嫩</u>溪濱之<u>亞羅珥</u>及谷中之邑、 谷中之邑或作州中之邑至於<u>基列</u>、無鞏固之城、我儕所不能取者、主我之天主盡付於我儕、
申 2:37 惟<u>亞捫</u>人之境、凡沿<u>雅博</u>溪之地、山中諸邑、及主我之天主所禁者、爾未就近以攻之、
申 3:1 <h2>述戰敗<u>巴珊</u>王<u>噩</u></h2> 我儕遂往<u>巴珊</u>、<u>巴珊</u>王<u>噩</u>帥其軍眾、出以敵我、至<u>以得來</u>與我戰、
申 3:2 主諭我曰、毋畏之、我以彼及其軍眾土地付於爾手、爾必待之、與昔待居<u>希實本</u>之<u>亞摩利</u>王<u>西宏</u>無異、
申 3:3 於是主我之天主以<u>巴珊</u>王<u>噩</u>及其軍眾付於我手、我擊殺之、一無所遺、
申 3:4 當時我儕取其諸邑、共六十邑、無邑不為我所得、得<u>亞珥歌伯</u>全境、即<u>巴珊</u>王<u>噩</u>之國在<u>巴珊</u>者、
申 3:5 此諸邑俱有鞏固之高城、與門與楗、此外更取無城之鄉邑甚多、
申 3:6 我殲滅之、滅諸邑之民、男女以及嬰孩、如行於<u>希實本</u>王<u>西宏</u>然、
申 3:7 惟牲畜及諸邑之貨財、為我所得、
申 3:8 當時我自二<u>亞摩利</u>王手取<u>約但</u>東之地、自<u>亞嫩</u>溪至<u>黑門</u>山、
申 3:9 <u>黑門</u>山<u>西頓</u>人稱之為<u>西連</u>、<u>亞摩利</u>人稱之為<u>示尼珥</u>、
申 3:10 我所取者、即平原諸邑、<u>基列</u>全地、<u>巴珊</u>全地、至<u>撒迦</u>與<u>以得來</u>、即<u>噩</u>王國內之諸邑在<u>巴珊</u>者、
<h2> 述<u>噩</u>床之尺度
</h2>
申 3:11 <u>利乏音</u>族所存者、惟<u>巴珊</u>王<u>噩</u>、其床 床或作棺以鐵為之、今在<u>亞捫</u>人之<u>拉巴</u>邑、長九尺、廣四尺、俱以人之肘為度、
<h2> 述以所得之<u>約但</u>東地予<u>流便</u> <u>迦得</u>二支派並<u>瑪拿西</u>半支派
</h2>
申 3:12 我儕當時既得斯地、我 <u>摩西</u>遂以地予<u>流便</u>人<u>迦得</u>人、始自<u>亞嫩</u>溪濱之<u>亞羅珥</u>邑、又予之以<u>基列</u>山之半、及其所有之邑、
申 3:13 <u>基列</u>餘地、及<u>巴珊</u>全地、即<u>噩</u>王之國、我以之予<u>瑪拿西</u>半支派、<u>亞珥歌伯</u>境、與<u>巴珊</u>全地、昔稱為<u>利乏音</u>地、
申 3:14 <u>瑪拿西</u>後裔<u>睚珥</u>、得<u>亞珥歌伯</u>全境、至<u>基述</u> <u>瑪迦</u>之交界、遂依己之名、稱此<u>巴珊</u>地、為<u>睚珥</u>諸村、 又作稱此地為巴珊哈倭特睚珥至於今日、
申 3:15 <u>基列</u>地我以之予<u>瑪吉</u>、
申 3:16 <u>基列</u>之餘地、我以之予<u>流便</u>人<u>迦得</u>人、自<u>亞嫩</u>溪、以溪中為界、直至<u>亞捫</u>界之<u>雅博</u>溪、
申 3:17 亦予之以<u>亞拉巴</u>、沿<u>約但</u>河之地、從<u>基尼列</u>至<u>亞拉巴</u>之海、即鹽海、及<u>毘斯迦</u>山麓以東之地、
申 3:18 當時我諭爾曹 得斯地之人曰、主爾之天主、既以斯地賜爾為業、爾中所有戰士必執器械、在爾同族 同族原文作兄弟<u>以色列</u>人前先往、
申 3:19 我知爾群畜眾多、爾之妻子牲畜、可居於我所賜爾之邑、
申 3:20 迨爾兄弟得主爾之天主所賜彼<u>約但</u>西之地、使之享安息與爾無異、然後爾方可返我所賜爾之地、各歸其業、
申 3:21 當時我諭<u>約書亞</u>曰、主爾之天主所行於二王者、爾所目睹、今爾所往之諸國、主將待之亦如是、
申 3:22 毋畏彼、蓋為爾戰者乃主爾之天主、○
<h2> <u>摩西</u>述己求渡<u>約但</u>往<u>迦南</u>主第許以目睹弗許之往
</h2>
申 3:23 當時我祈主曰、
申 3:24 主耶和華歟、已顯大威大力示於主之僕、在天在地、有何神能行如主所行之事、能有若主之大能乎、
申 3:25 求主容我渡<u>約但</u>、觀<u>約但</u>西之美地、與其美山及<u>利巴嫩</u>、
申 3:26 主緣爾曹怒我、不允我所求、諭我曰、如是已矣、勿以此事再求於我、
申 3:27 爾當登<u>毘斯迦</u>巔、向東南西北舉目而望、目觀其地、蓋爾必不得渡此<u>約但</u>、
申 3:28 爾當命<u>約書亞</u>強其心、壯其志、因其必導斯民、必以爾所將見之地分予為業、
申 3:29 於是我儕居於<u>伯毘珥</u>相對之谷中、
申 4:1 <h2><u>摩西</u>勸民順主毋立偶像毋拜他神</h2>  <u>摩西</u>申命曰、<u>以色列</u>人歟、我今所教爾遵守之律例法度、宜聽從、如是可生、得入爾祖之天主耶和華所賜爾之地、獲以為業、
申 4:2 我所諭爾之言、不可增亦不可減、惟守我所諭爾主爾天主之誡命、
申 4:3 因<u>巴力毘珥</u>之事、主所行者爾曾目睹、凡從<u>巴力毘珥</u>者、主滅之於爾中、
申 4:4 惟爾忠心從主爾之天主者、今日俱存、
申 4:5 我遵主我天主所諭我之命、教爾以律例法度、使爾行之在爾將往得以為業之地、
申 4:6 當謹守遵行、此即爾之智慧明哲在列邦眾民前、彼聞此律例、必曰、斯民昌大、智慧明哲俱備、
申 4:7 何民若是昌大、 或作有何昌大之民有神 有神或作天主與之相近、猶主我天主之與我相近乎、我凡祈禱主我天主之時、與我相近 而允我所祈、
申 4:8 何民若是昌大、 或作有何昌大之民有律例法度若是之善義、如我今日所設於爾前之律法乎、
申 4:9 惟當自慎、謹守爾心、恐遺忘爾目所見之事、恐爾生存之日、一時此事離於爾心、當以之教爾子孫、
申 4:10 昔爾在<u>何烈</u>、立於主爾天主前之日、主諭我曰、為我集民、使聽我言、俾生存於世之時學習敬畏我、又教子孫亦如是、 或作學習敬畏我至於終身亦以教子
申 4:11 其時爾眾立於山下、山上火焰沖天、有晦冥密雲幽暗、
申 4:12 主由火中諭爾、爾惟聞語聲、不見形像、但聞聲音、
申 4:13 主以命爾當守之約告爾、即十誡、 誡原文作言並書之於二石板、
申 4:14 其時主命我教爾曹以律例法度、使爾遵行在爾將往得以為業之地、
申 4:15 主在<u>何烈</u>山、由火中諭爾、其時爾曹未見何像、故甚當謹慎、
申 4:16 恐爾自敗、為己作偶像、仿諸形像、或男像、或女像、
申 4:17 或地上走獸像、或空中飛禽像、
申 4:18 或地上昆蟲像、或地下水中鱗介像、
申 4:19 又恐爾舉目向天、見日月星辰及諸星宿、 諸星宿或作諸天像即主爾之天主為天下萬民所陳列者、則自迷惑崇拜奉事、
申 4:20 主曾選爾、導爾出自冶爐、即<u>伊及</u>地、俾爾為其子民、有如今日之事、
申 4:21 主緣爾曹故、怒我而誓、必不容我渡<u>約但</u>、入主爾之天主所賜爾為業之美地、
申 4:22 我必死於此地、不得渡<u>約但</u>、惟爾必渡、得其美地為業、
申 4:23 爾當謹慎、恐忘主爾之天主與爾所立之約、為己作偶像百物之形、即主爾之天主所禁爾者、
申 4:24 蓋主爾之天主如火之烈、為忌邪之天主、○
申 4:25 爾將渡<u>約但</u>得地為業、爾久居斯地、生子生孫、若自敗自壞、製造偶像、百物之形像、作惡於主爾天主前、干犯其怒、我今日呼天地為證、爾必於斯地殞亡甚速、不能延長在彼、必致殲滅、
申 4:26 a
申 4:27 主必散爾在列邦、在主使爾至之列國、所餘者無幾、
申 4:28 爾曹在彼、將事木石之神、即人手所作、不能見、不能聞、不能食、不能嗅者、
申 4:29 爾曹在彼、如盡心盡意、求主爾之天主、必可得之、
申 4:30 至於末日、爾受艱難、此諸災禍臨及爾身、斯時也、爾若歸主爾之天主而聽其命、
申 4:31 則主爾之天主以矜憫為懷、必不棄爾、不滅爾、不忘與爾列祖所立之約、
申 4:32 天主由火中宣言、爾聽其聲、尚能生存、試問爾以前已往之世代、自天主造人在世以來、自天此極至天彼極、曾有何人聞天主言之聲而猶能生乎、若是之大事、豈曾有乎、豈曾聞乎、
申 4:33 a
申 4:34 曾有何神來試用大能、 試用大能或作用試驗異跡、奇事、爭戰、大力大威 大力大威原文作大能手與伸臂下同以及可畏之大事、以導一族之民出於他族乎、此皆主爾之天主為爾在<u>伊及</u>於爾目前所行之事、
申 4:35 以此顯示於爾、俾爾知獨耶和華為天主、其外無他、
申 4:36 主自天令爾聞其聲以教訓爾、在地使爾見其烈火、而由火中聽其言、
申 4:37 主眷愛爾列祖、故選其後裔、施其大能、親自導爾出<u>伊及</u>、
申 4:38 以較爾強大之民逐於爾前、導爾入其境、以其地賜爾為業、有如今日之事、
申 4:39 今日當知、中心思維、天上地下、獨耶和華為天主、其外無他、
申 4:40 我今日所傳於爾主之律例誡命、爾當遵守、則爾與子孫皆可得福、亦可久居於主爾天主所賜之地、○
<h2> <u>摩西</u>於<u>約旦</u>東特別三城為逃城
</h2>
申 4:41 當時<u>摩西</u>在<u>約但</u>東、區別三邑、
申 4:42 使素與人無仇而誤殺之者、可逃於彼、逃入其邑、即可保全生命、
申 4:43 一為<u>比悉</u>、在平原之野、屬<u>流便</u>支派、一為<u>基列</u>之<u>拉末</u>、屬<u>迦得</u>支派、一為<u>巴珊</u>之<u>歌蘭</u>、屬<u>瑪拿西</u>支派、○
申 4:44 此律法<u>摩西</u>設於<u>以色列</u>人前、
申 4:45 此 書所載之律與例與法度、<u>摩西</u>傳於<u>以色列</u>人、在出<u>伊及</u>後、
申 4:46 在<u>約但</u>東、<u>伯毘珥</u>相對之谷中、斯地昔屬都<u>希實本</u>之<u>亞摩利</u>王<u>西宏</u>、此王為<u>摩西</u>與<u>以色列</u>人出<u>伊及</u>後所敗、
申 4:47 得其地、亦得<u>巴珊</u>王<u>噩</u>之地、即<u>約但</u>東二<u>亞摩利</u>王之地、
申 4:48 自<u>亞嫩</u>溪濱之<u>亞羅珥</u>至<u>西雲</u>山、即<u>黑門</u>山、
申 4:49 亦得<u>約但</u>東之全<u>亞拉巴</u>、至<u>亞拉巴</u>之海、近<u>毘斯迦</u>山麓、
申 5:1 <h2>述主在<u>何烈</u>與民立約</h2> <u>摩西</u>召<u>以色列</u>眾告之曰、我今所傳於爾之律例法度、爾當聽之、學習謹守而遵行、
申 5:2 主我之天主在<u>何烈</u>與我儕立約、
申 5:3 此約主非與我祖立之、乃與我儕在此之人今日尚存者立之、
申 5:4 主在山上、由火中面諭爾、
申 5:5 當時我立在主及爾曹間、以主言告爾、蓋爾曹懼火、不敢登山、
<h2> 復傳十誡
</h2>
申 5:6 主云、我乃耶和華爾之天主、曾導爾出<u>伊及</u>爾為奴之地、
申 5:7 我之外、毋敬別神、 原文作毋於我前有別神或作毋敬別神以配我
申 5:8 毋為己作偶像、上天下地、與地下水中百物、毋作其像、
申 5:9 毋跪拜、毋崇事、蓋我耶和華爾之天主、乃忌邪之天主、 或作不容人崇奉別神惡我者、我必討其罪、以及子孫、至三四代、
申 5:10 愛我者、守我誡者、我賜之恩、至千代、
申 5:11 毋妄稱爾天主耶和華之名、因妄稱耶和華名者、耶和華必不以之為無罪、 或作斷無不罰
申 5:12 當守安息日以為聖日、遵爾天主耶和華所命爾者、
申 5:13 六日間可勤勞作爾諸工、
申 5:14 第七日為爾天主耶和華之安息日、是日爾與子女奴婢及牛驢諸牲畜、並居爾邑之 外邦客旅、無論何工、皆不可作、使爾奴婢安息、與爾無異、
申 5:15 當追憶昔爾在<u>伊及</u>為奴、爾天主耶和華以大力大威導爾出、緣此爾天主耶和華命爾守安息日、
申 5:16 遵爾天主耶和華所命、敬爾父母、使爾可久居享福於爾天主耶和華所賜爾之地、
申 5:17 毋殺人、
申 5:18 毋姦淫、
申 5:19 毋偷竊、
申 5:20 毋妄證以陷人、
申 5:21 毋貪人之妻、毋貪人之宅、與田畝奴婢牛驢、及其凡所有者、
申 5:22 以上諸言、主在山上由火中雲中幽暗中、大聲諭爾全會、此外無他言、主即將此言書於二石板而授於我、
<h2> <u>摩西</u>述民求己於主前代為承受律法
</h2>
申 5:23 當時烈火焚山、聲由晦冥出、爾既聞之、爾支派牧伯及爾長老至我前、
申 5:24 曰、主我之天主顯其榮光大威、俾我目睹、我儕又聞其聲由火中出、今日始知天主與人言、人猶得生存、
申 5:25 然我恐此大火燬我、何必冒死、如我再聞主我天主之聲、則必死亡、
申 5:26 世人中曾有何人、聽永生天主之聲由火中出、如我所聞而猶能生乎、
申 5:27 請爾近前、聽主我之天主所言、爾以主我之天主所諭爾之言傳於我、我必聽從遵行、
申 5:28 爾告我此言、主悉聞之、主諭我曰、斯民所言與爾者我聞之、所言甚善、
申 5:29 願其常存此心畏我、恆守我諸誡命、則可與子孫永遠得福、
申 5:30 爾往告民曰、爾曹俱當歸幕、
申 5:31 惟爾 <u>摩西</u>侍立我側、我以諸誡命律例法度示爾、爾當教之、俾行於我所賜彼為業之地、
申 5:32 故主爾之天主所命爾者、爾當謹守遵行、不偏於左、不偏於右、
申 5:33 惟行主爾天主所命爾之道、則可保生獲福、亦可長居於爾將得之地、
申 6:1 <h2>主賜律法順從為要</h2> 此誡命律例法度、主爾之天主所命我教爾者、爾當遵行於爾所往得以為業之地、
申 6:2 使爾與子孫畢生敬畏主爾之天主、守其一切律例誡命、即我所命爾者、致爾壽命綿長、
申 6:3 <u>以色列</u>人當聽、此一切爾皆當謹守遵行、如此則可於流乳與蜜之地享福昌熾、如主爾祖之天主所許爾者、
<h2> 天主獨一無二
</h2>
申 6:4 <u>以色列</u>人聽之哉、主我之天主獨一無二之主、
<h2> 宜竭誠敬愛主
</h2>
申 6:5 爾當盡心盡意盡力、愛主爾之天主、
申 6:6 我今日所命爾斯言、當存於心、
申 6:7 誨爾子女、或坐於室、或行於路、或寢或興、恆以此為訓、 恆以此為訓或作俱當講諭
申 6:8 繫於臂為記、戴於額為飾、
申 6:9 書於室之門柱及邑門、○
<h2> 得意毋忘主恩
</h2>
申 6:10 昔主爾之天主誓於爾祖<u>亞伯拉罕</u> <u>以撒</u> <u>雅各</u>、賜爾以地、既導爾入、使爾得非爾所建廣大且美之城邑、
申 6:11 非爾所充充以嘉物之宅第、非爾所鑿己鑿之井、非爾所植之葡萄園、油果樹、爾食之而飽、
申 6:12 則當謹慎、勿忘主曾導爾出<u>伊及</u>、即爾為奴之地、
申 6:13 當畏主爾之天主而奉事之、指其名而發誓、
申 6:14 勿從他神、即爾四周各國之神、
申 6:15 恐主爾之天主震怒滅爾於地、因主爾之天主於爾中乃忌邪之天主、
<h2> 切毋試主
</h2>
申 6:16 勿試主爾之天主、如昔爾試之在<u>瑪撒</u>然、
申 6:17 當恪守主爾之天主所命爾之誡命律法禮儀、
申 6:18 凡主所視為正、所視為善、爾當行之、則可得福、可入而得主所誓賜爾列祖之美地、
<h2> 申明遵行律法之所為
</h2>
申 6:19 主亦必循所許之言、於爾前驅逐諸敵、
申 6:20 日後爾子若問爾日、主我之天主所諭爾此諸律法禮儀法度、其意云何、
申 6:21 必告之曰、我儕昔在<u>伊及</u>為<u>法老</u>之奴、主施展大能、導我出<u>伊及</u>、
申 6:22 主又於我目前行異跡奇事、大而可畏、懲罰<u>伊及</u>與<u>法老</u>及其全家、
申 6:23 導我出彼、欲我入其所誓於我祖之地、以之賜我、
申 6:24 故主命我守此諸律例、使我敬畏主我之天主、則可畢生享福、保全生命、有如今日之事、
申 6:25 如我儕於主我之天主前謹守遵行此諸誡命、循其所諭我者、則可因之稱為義、
申 7:1 <h2>戒<u>以色列</u>人毋與<u>迦南</u>人和好</h2> 及至主爾之天主導爾入所往欲得為業之地、於爾前驅逐諸國之民、即<u>赫</u>人、<u>革迦撒</u>人、<u>亞摩利</u>人、<u>迦南</u>人、<u>比利洗</u>人、<u>希未</u>人、<u>耶布斯</u>人、此七族較爾強大者、
申 7:2 主爾之天主以之付爾、為爾所敗、則必殲滅之殆盡、勿與立約、勿加矜恤、
<h2> 恐亦陷於拜偶像之罪
</h2>
申 7:3 爾與彼勿相嫁娶、爾女勿嫁其子、爾子勿娶其女、
申 7:4 恐其誘惑爾子離棄主、 主原文作我從事他神、如是主必向爾震怒、滅爾甚速、
申 7:5 爾當毀其壇、碎其柱像、斫其諸亞舍拉、 亞舍拉或作木偶以火焚其偶像、爾之待彼當如是、
<h2> 民宜自知為聖民
</h2>
申 7:6 因爾曹在主爾天主前為聖民、主爾之天主在天下萬民中、特選爾以為己民、
<h2> 主選斯民非因其功乃為自踐前言
</h2>
申 7:7 主悅爾、選擇爾、非為爾較諸國之民、人數眾多、爾原較諸民、人數維寡、
申 7:8 乃因主眷愛爾、又因主欲踐向爾列祖所發之誓、故施展大能導爾出、贖爾於為奴之地、救爾於<u>伊及</u>王<u>法老</u>之手、
申 7:9 爾當知惟主爾之天主為天主、為誠實可信之天主、愛主守其誡者、主為之踐約施恩、至於千代、 或作主必循前約加以仁慈至於千代
申 7:10 惟惡主者、主必施報其身、加以殲滅、凡惡主者、主必施報其身、決不遲延、
<h2> 如聽律法主必錫以純嘏
</h2>
申 7:11 故我今日所諭爾之誡命律例法度、爾當謹守遵行、○
申 7:12 爾若聽從此諸法度、謹守遵行、則主爾之天主、必循其向爾祖所發之誓、為爾踐約施恩、
申 7:13 於所誓爾祖欲賜爾之地、將眷愛爾、賜福於爾、使爾昌熾、使爾子女眾多、土產茂盛、五穀酒油豐美、牛群羊群蕃衍、
申 7:14 爾蒙賜福勝於萬民、爾中必無不能生育之男女、爾群畜亦無不能生者、
申 7:15 主於爾中除諸疾病、<u>伊及</u>人所患之惡疾、爾所識者、必不加爾、乃加爾諸敵、
申 7:16 主爾之天主所將付爾列邦之民、爾必滅之、勿加矜恤、勿事其神、恐使爾陷於網羅、
<h2> 勸民毋憂難逐仇敵主必助以獲勝
</h2>
申 7:17 爾若意謂此諸國之民、較我眾多、何能驅逐、
申 7:18 爾毋懼之、當追憶主爾之天主所行於<u>法老</u>及<u>伊及</u>人之事、
申 7:19 當追憶主爾之天主導爾出<u>伊及</u>時、所試之大能、所行之異跡奇事、所用之大力大威、爾目所睹者、主爾之天主亦必如是待爾所懼之諸國、
申 7:20 主爾之天主亦使大蜂至以害之、將以隱匿於爾前之人民盡滅、
申 7:21 爾毋懼之、因主爾之天主在爾中為大而可畏之天主、
申 7:22 主爾之天主將以此諸國之民、漸逐於爾前、爾不可滅之過速、恐野獸孳生以害爾、
申 7:23 主爾之天主必付之於爾、使之大恐惶、直至盡滅、
申 7:24 亦以其王付於爾手、爾必滅其名於天下、無人能禦爾、爾將滅之殆盡、
申 7:25 其神之偶像、必焚之以火、其上之金銀、勿貪勿取、恐爾陷於網羅、因為主爾之天主所惡者、
申 7:26 可惡之物、毋攜入爾室、恐爾亦成為當滅者、與物無異、爾必憾之甚、憎之極、因係當滅之物、
申 8:1 <h2>勸民謹遵誡命以答主恩</h2> 我今日所諭爾一切誡命、爾必謹守遵行、則可生存、人數增多、得入主所誓爾列祖之地、得以為業、
申 8:2 爾當憶主爾之天主導爾於曠野、歷四十年、使爾自卑、以試驗爾、欲知爾心中如何、能守其誡否、
申 8:3 使爾卑微、使爾饑餓、以爾與爾祖所未識之瑪拿賜爾食、使爾知人不獨恃餅得生、亦恃凡由主口所出之言得生、
申 8:4 此四十年爾衣不敝、爾足不腫、
申 8:5 爾當心知主爾之天主督責爾、如人督責其子、
申 8:6 故當謹守主爾之天主之誡命、遵行其道、且敬畏之、
申 8:7 主爾之天主導爾入美地、無論平原山地、皆有水流湧出、有泉有河有湖、
申 8:8 其土產小麥麰麥、葡萄無花果、石榴油果與蜜、
申 8:9 爾在其地得食無缺、無所匱乏、其地之石即鐵、其山中爾可掘銅、
申 8:10 爾食而飽、當因所賜爾之美地、讚頌主爾之天主、
申 8:11 當謹恪自慎、恐忘主爾之天主、不守其誡命法度律例、即我今日所諭爾者、
申 8:12 恐爾食而飽、建美室而居、
申 8:13 牛羊蕃多、金銀加增、凡爾所有、無不豐裕、
申 8:14 遂心高氣傲、忘主爾之天主、昔導爾出<u>伊及</u>爾為奴之地、
申 8:15 使爾經歷曠野、廣大可畏、有毒火蛇與蠍、乾旱無水之地、又為爾使水出自堅磐、
申 8:16 又在曠野、以爾祖不識之瑪拿飼爾、使爾自卑、以試驗爾、使爾終必享福、
申 8:17 恐爾意謂我獲此財、盡由己力己能、
申 8:18 當憶主爾之天主以能力賜爾、俾爾獲財、以踐所誓於爾祖之盟約、有如今日之事、
申 8:19 如爾忘主爾之天主、從異邦神、奉事叩拜、我今日警告爾、爾必滅亡、
申 8:20 主於爾前滅列邦之民、爾曹亦必如是見滅、因不聽從主爾天主之言故也、
申 9:1 <h2>勸民毋恃己長當憶屢犯主怒</h2> <u>以色列</u>人當聽、爾今日將渡<u>約但</u>、欲往得國、居民較爾強大、城垣廣大鞏固、崇高接天、
申 9:2 其民昌熾、身軀雄偉、為<u>亞衲</u>族人、爾所識者、爾亦嘗聞人云、孰能敵<u>亞衲</u>族人乎、
申 9:3 爾今當知主爾之天主必行於爾前、如猛烈之火、必敗之於爾前翦滅之、爾將急驅逐之、除滅之、循主所許爾者、
申 9:4 主爾之天主、既逐之於爾前、爾勿意謂主導我得斯地乃因我善、實因斯民之惡、主逐之於爾前、
申 9:5 爾之得入而獲其地、非為爾之善、非為爾之正心、乃為斯民之惡、主爾之天主逐之於爾前、亦為主欲應所誓於爾祖<u>亞伯拉罕</u> <u>以撒</u> <u>雅各</u>之言、
申 9:6 爾當知主爾之天主非為爾善、以此美地賜爾為業、爾實為強項之民、
申 9:7 爾當記憶不忘、爾在曠野常干主爾天主震怒、自爾出<u>伊及</u>之日、迄至此時、爾常違逆主、
申 9:8 在<u>何烈</u>爾干主怒、主甚怒爾、欲殲滅爾、
申 9:9 當時我登山受其石板、即主與爾立約之板、居山四十晝夜、不食餠、不飲水、
申 9:10 主賜我二石板、板上有言、天主親手所書、即爾曹大會之日、主在山上由火中所諭爾之諸言、 或作主賜我二石板乃天主親手所書板上所載即爾曹大會之日主在山上由火中所諭爾之諸言
申 9:11 四十晝夜後、主以二石板、即盟約之板賜我、
申 9:12 主諭我曰、爾速起、離此而下、爾之民爾所導出<u>伊及</u>者、已自敗壞、速離我所命之之道、為己鑄偶像、
申 9:13 主又諭我曰、我見此民、為強項之民、
申 9:14 爾姑聽我、我殲滅之、塗其名於天下、使爾後裔成為大族、較彼強大、
申 9:15 我轉而下山、山上之火炎炎、約之二板在我兩手、
申 9:16 我見爾獲罪於主爾之天主、為己鑄犢像、速離主所命爾之道、
申 9:17 我將二板擲之由手中、碎於爾目前、
申 9:18 爾既犯罪、行惡於主前、干犯其怒、我又如昔伏於主前四十晝夜、不食餅、不飲水、
申 9:19 因主怒爾特甚、氣忿震烈、欲殲滅爾、我甚畏懼、此次主又俯聽我、
申 9:20 主亦甚怒<u>亞倫</u>、欲殲滅之、斯時我亦為<u>亞倫</u>祈禱、
申 9:21 爾取罪之物、即所作之犢像、我焚之以火、擣碎磨細、成為細塵、以其塵灑於由山流下之溪、
申 9:22 爾在<u>他備拉</u>、<u>瑪撒</u>、<u>基博羅特哈他瓦</u>、干犯主怒、
申 9:23 主遣爾離<u>迦叠巴尼亞</u>、命爾曰、爾當前往得我所賜爾之地、斯時爾違逆主爾天主之命、而不之信、不聽其言、
申 9:24 自我識爾之日、爾常違逆主、
申 9:25 主言欲殲滅爾、我又如昔伏於主前、歷四十晝夜、
申 9:26 禱主曰、主天主歟、斯民為主之民、主得之視為己業、主以大威所贖、施巨能所導出<u>伊及</u>者、祈主勿毀滅、
申 9:27 求主憶主之僕<u>亞伯拉罕</u> <u>以撒</u> <u>雅各</u>、勿念斯民之剛愎惡慝罪愆、
申 9:28 主導我所出之地、恐其居民曰、 或作其民必將曰因主不能導斯民入所許之之地、又因憾斯民、故導之出、欲滅之於野、
申 9:29 然彼乃主之民、主得之視為己業、即主以大力巨能所導出者、
申 10:1 <h2>述主復賜二法板</h2> 當時主諭我曰、爾琢二石板、當如前式、登山至我前、亦作木匱、
申 10:2 前之石板、爾碎之、我以彼板之言、書於此板上、當藏之於匱、
申 10:3 於是我以什停木作匱、琢石板二、與前者無異、手執二石板登山、
申 10:4 爾曹大會之日、主在山上火中所諭爾之十誡、循其前式、書於板上、賜之於我、
申 10:5 我轉而下山、藏板於所作之匱、今仍在彼、遵主所命我者、○
<h2> <u>以利亞撒</u>承父職為祭司
</h2>
申 10:6 <u>以色列</u>人啟行、自<u>比羅比尼亞干</u>、 比羅比尼亞干或作比尼亞干井至<u>摩西拉</u>、<u>亞倫</u>死於彼、葬於彼、其子<u>以利亞撒</u>繼之為祭司、
申 10:7 自此而往、至<u>谷歌大</u>、自<u>谷歌大</u>往<u>約巴</u>、在彼有溪河、
<h2> 述主特派<u>利未</u>人侍於己前
</h2>
申 10:8 當時主區別<u>利未</u>支派、使舁主之約匱、立於主前以奉事之、託主之名為民祝福、直至今日、
申 10:9 故<u>利未</u>人在其兄弟中無分無業、惟恃主為業、循主爾之天主所許之者、
<h2> <u>摩西</u>述主復施恩允準所求不殲滅民
</h2>
申 10:10 我又如昔居於山四十晝夜、斯時主又俯聽我、不忍滅爾、
申 10:11 主諭我曰、爾啟行導斯民、使其可入而得我所誓賜於爾列祖之地、○
<h2> 勸民竭誠敬畏主恪遵其命
</h2>
申 10:12 <u>以色列</u>人乎、主爾之天主、欲爾所為何事、第敬畏主爾之天主、行其道、敬愛之、盡心盡意奉事之、
申 10:13 遵守主之誡命律例、即我今日所諭爾者、使爾得福、
申 10:14 天與天上天、地與地上萬物、俱屬於主爾之天主、
申 10:15 雖然、主惟悅爾祖寵愛之、於萬民中特選其後裔、即爾曹、有如今日之事、
申 10:16 故當去爾心之情慾、勿復強項、
申 10:17 蓋主爾之天主、在諸神之上、為諸主之主、大威巨能可畏之天主、不偏視人、不受賄賂、
申 10:18 為孤寡伸冤、憐愛客旅、賜之衣食、
申 10:19 爾亦當憐愛客旅、緣昔爾為客旅於<u>伊及</u>、
申 10:20 爾當敬畏主爾之天主、奉事之、親慕之、惟指其名而誓、
申 10:21 爾之榮由主而得、乃為爾之天主、為爾行此大而可畏之事、爾所目睹、
申 10:22 昔爾列祖下<u>伊及</u>時、惟攜七十人、今主爾之天主使爾如天星之眾多、
申 11:1 <h2>勸民恆敬愛主遵守誡命知主威能至大敬愛理所當然</h2> 爾當敬愛主爾之天主、恆守所諭爾當守者、遵其律例法度誡命、
申 11:2 爾之子女、無所知、無所見、故我不與之言、 惟勸爾曹今當悟主爾天主之督責、及其大威大力大能、
申 11:3 其異跡與大作為、所行於<u>伊及</u>以罰<u>法老</u>及其全國、
申 11:4 所行於<u>伊及</u>軍旅車馬、<u>伊及</u>人追爾時、乃使紅海之水淹沒之、殲滅之、直至今日、
申 11:5 爾游於曠野至於斯地、所行於爾曹、
申 11:6 所行於<u>流便</u>人<u>以利押</u>子<u>大坍</u> <u>亞比蘭</u>、使地啟口吞之、與其眷屬幃幕、及凡所有之人物、絕於<u>以色列</u>人中、
<h2> 若能如此主必賜福
</h2>
申 11:7 主所為之諸大事、爾皆目睹、
申 11:8 故我今日所諭爾一切誡命、爾當遵守、如此可強盛、入而得所往欲得之地、
申 11:9 亦可久居於主所誓賜爾祖及其後裔之地、即流蜜與乳之地、
申 11:10 爾所往欲得之地、不似爾所出之<u>伊及</u>地、在<u>伊及</u>地播種後、必費足力以灌之、如灌蔬圃、
申 11:11 爾所往欲得之地、乃有山崗平原、得天雨浸灌之地、
申 11:12 為主爾之天主眷念之地、自歲首至歲終常蒙主爾之天主垂顧、○
申 11:13 爾若聽從我今日所諭爾之誡命、盡心盡意愛主爾之天主而奉事之、
申 11:14 則主必賜及時之雨、春雨秋雨、降於爾地、使爾可收穫穀酒與油、得食而飽、亦使爾郊野有草萊、爾牲畜得食、
<h2> 否則主必降罰
</h2>
申 11:15 a
申 11:16 爾當謹慎、毋任爾心迷惑背逆主、奉事崇拜異邦之神、
申 11:17 恐主震怒爾曹、使天不降雨、使地不產物、使爾在主所賜爾之美地滅亡甚速、
<h2> 宜時念主言
</h2>
申 11:18 爾必以我此言藏於心、存於意、繫於臂為記、戴於額為飾、
申 11:19 誨爾子女、或坐於室、或行於路、或寢或興、恆以此為訓、 恆以此為訓或作俱當講論
申 11:20 書於室之門柱與邑門、
申 11:21 俾爾曹及子孫久居於主所誓賜爾祖之地、如天覆地之久、
申 11:22 爾若謹守我所諭爾行之一切誡命、愛主爾之天主、遵行其道而親慕之、
申 11:23 則主必驅逐此諸國之民於爾前、較爾強大之國、必使爾據有其地、
申 11:24 凡爾足所履之地、必歸於爾、自曠野至<u>利巴嫩</u>、自<u>伯拉</u>河至西海、悉為爾境、
申 11:25 必無人能禦爾、爾所至之各地、主爾之天主必使其居民因爾驚懼悚惶、以應所許爾之言、○
<h2> 論禍福
</h2>
申 11:26 今日我以福與禍、置於爾前、
申 11:27 如遵主爾天主之誡命、我今日所諭爾者、則必受福、
申 11:28 如不遵主爾天主之誡命、離我今日所諭爾之道、從異邦之神、爾所未識者、則必受禍、
申 11:29 及至主爾之天主導爾入所將得之地、當以論福之言、宣告於<u>基利心</u>山、以論禍之言、宣告於<u>以八</u>山、
申 11:30 此兩山在<u>約但</u>西、日入之所、在居<u>亞拉巴</u> <u>迦南</u>人之境內、與<u>吉甲</u>相對、近<u>摩利</u>橡林、
申 11:31 爾將渡<u>約但</u>、往得主爾之天主所賜爾之地、既得而居之、
申 11:32 則我今日所列於爾前之律例法度、爾當謹守遵行、
申 12:1 <h2>宜毀滅偶像</h2> 爾在主爾祖之天主所賜爾之地、畢生當守之律例法度、今我諭爾、
申 12:2 爾將驅逐列國之人、凡彼等事其神之處、無論高山上、崗上、諸茂樹下、俱當毀壞、
申 12:3 毀其祭壇、碎其柱像、以火焚其諸亞舍拉、 亞舍拉或作木偶斫其諸神之偶像、滅其名於斯地、
申 12:4 爾曹不可效彼所行、以奉事主爾之天主、
<h2> 獻祭於主宜於主特選之聖所
</h2>
申 12:5 主爾之天主、於爾支派中特選何處、為其名所在之處、爾即當赴主居所、往彼 以崇拜、
申 12:6 爾之火焚祭、平安祭、應輸之什一、舉獻之祭、酬願之祭、樂獻之祭、及首生之牛羊、俱當攜之至彼、
申 12:7 在彼在主前食之 食之或作以祭肉筵宴且與眷屬可欣喜歡樂、因所為之事、蒙主爾之天主賜福也、 或作在彼在主爾之天主前爾與眷屬依主爾之天主於爾所為之事賜爾之福筵宴歡樂
申 12:8 我儕今日在此、人各行所欲行、後日不可如是、
申 12:9 因爾曹今尚未入安居之地、尚未至主爾之天主所賜爾為業之地、
申 12:10 爾既渡<u>約但</u>、得居於主爾之天主所賜爾為業之地、主保護爾、不為四周之敵擾害、致可安居無虞、
申 12:11 則凡我所命爾獻者、即火焚祭、平安祭、應輸之什一、舉獻之祭、於主前許願欲獻之美祭、爾俱當攜之至主爾天主所選為其名所在之處、
申 12:12 爾與子女奴婢、及居爾邑中在爾間無分無業之<u>利未</u>人、俱喜樂於主爾天主之前、
申 12:13 慎毋獻爾火焚祭於凡爾所自擇之處、
申 12:14 主於爾支派中選何處、爾即當在何處獻爾火焚祭、行凡我所命爾行者、
申 12:15 如欲食肉、則可在各邑中、循主爾之天主所賜爾之福、隨心所願宰牲而食、無論潔與不潔之人、俱可食之、如食獐鹿然、
<h2> 禁食血
</h2>
申 12:16 惟血不可食、必傾之於地、如傾水然、
<h2> 什一之物非隨處可食第宜食於主特選之聖所
</h2>
申 12:17 爾穀酒與油之什一、首生之牛羊、酬願祭、樂獻祭之犧牲、及舉獻之禮物、非於各邑中可食、
申 12:18 惟當食於主爾天主之前、在主爾天主所選之處、爾與子女奴婢、及居於爾邑中之<u>利未</u>人俱可食之、爾無論所為之事、皆當宴樂於主爾天主之前、
申 12:19 爾居於爾地、當終身謹慎、毋遺忘<u>利未</u>人、○
申 12:20 迨主爾之天主廣闊爾境、循其所許爾之言、如爾意欲食肉曰、我欲食肉、則可隨意食肉、
申 12:21 主爾之天主所選為其名所在之處、若離爾甚遠、則可於凡所居之邑中、以主所賜爾之牛羊、宰而食之、惟循我所命爾者、
申 12:22 食之如食獐鹿然、無論潔與不潔之人、俱可食之、
申 12:23 但當極慎、不可食血、因血乃生命、不可以肉與生命並食、
申 12:24 毋食之、必傾之於地、如傾水然、
申 12:25 毋食之、如是、爾行善於主前、爾及子孫可得福祉、
申 12:26 惟爾所有之聖物、與許願所欲獻之祭、必攜至主所選之處、
申 12:27 爾火焚祭牲、必獻肉與血於主爾天主之祭臺上、他祭牲、則傾血於主爾天主之祭臺上、其肉爾可食之、
申 12:28 此一切言我所命爾者、爾當聽而守之、如是、爾行善於主爾天主前、爾及子孫、可永久享福、○
<h2> 毋徇惡俗陷拜他神之罪
</h2>
申 12:29 爾將往得此諸國、主爾之天主以其民滅於爾前、使爾得其地而居之、
申 12:30 彼見滅於爾前之後、慎毋隨其惡俗陷於罪網、毋求其所敬之神、毋自言此諸國之民、如何事其諸神、我亦欲如是行、
申 12:31 彼事其神、凡主所憎所惡之事皆作、甚至焚子女於火、以事其神、爾事主爾之天主、斷不可如是而行、
申 12:32 凡我所諭爾者、爾必謹守遵行、毋增毋減、
申 13:1 <h2>誘拜偽神者殺無赦</h2> 爾中若有先知或作夢者出、預言異兆奇事、
申 13:2 所言之異兆奇事有驗、遂 教爾曰、我儕莫若從事異邦之神、 異邦之神或作別神下同此神即爾素所未識者、
申 13:3 毋聽其先知或作夢者之言、蓋主爾之天主試爾、欲知爾盡心盡意愛主爾天主否、
申 13:4 惟爾當順從敬畏主爾之天主、守其誡、聽其命、奉事之、親慕之、
申 13:5 惟彼先知或作夢者、既以言教爾違逆主爾之天主、即導爾出<u>伊及</u>贖爾於為奴之地者、誘爾離主爾天主所命爾行之道、則必殺之、除爾中之惡、○
<h2> 大義滅親
</h2>
申 13:6 如爾同母之兄弟、或爾子女、或爾愛妻、或爾密友、暗誘爾曰、我儕莫若往事異邦之神、此神即爾與爾祖素所未識者、
申 13:7 即爾四周諸國之民所事之神、或離爾近、或離爾遠、自地此極至地彼極、
申 13:8 爾毋從之、毋聽之、爾目毋顧惜之、毋矜恤之、毋隱其尤、
申 13:9 必殺毋赦、殺之之時、爾先擊之、民後擊之、
申 13:10 當以石擊之死、因欲誘爾違逆主爾之天主、即自<u>伊及</u>爾為奴之地導爾出者、
申 13:11 <u>以色列</u>眾聞之必畏懼、不復行若是之惡事於爾中、○
<h2> 拜偽神之邑民宜滅毋赦
</h2>
申 13:12 主爾之天主所賜爾居之諸邑、爾若聞一邑中有匪類出、誘其邑之民曰、我儕莫若往事異邦之神、即爾素所未識之神、
申 13:13 a
申 13:14 爾則當詳細咨詢究察訪問、如得其實、果有此可惡之事行於爾中、
申 13:15 則當以刃擊其邑之居民、以刃盡滅其邑與其中所有以及牲畜、
申 13:16 聚其貨財於市中、為主爾之天主將邑及其貨財、皆以火焚燬淨盡、使其邑永為荒邱、毋得再建、
申 13:17 凡當滅之物、雖少許亦毋入爾手、則主必息其烈怒、向爾施憐憫矜恤、爾若聽從主爾天主之命、守其諸誡、我今所諭爾者、行善於主爾天主之前、主必循其所誓爾祖之言、使爾人數眾多、
申 13:18 a
申 14:1 <h2>毋為死者割肉除髮</h2> 爾曹皆主爾天主之子、毋為死者割肉、毋為死者去頂前之髮、
申 14:2 爾在主爾天主前為聖民、主在世間萬民中特選爾為己民、
<h2> 示以何獸可食
</h2>
申 14:3 凡可憎之物、爾不可食、
申 14:4 牲畜中所可食者、即牛、綿羊、山羊、
申 14:5 鹿、獐、赤鹿、麕、麢羊、塵、麋、
申 14:6 凡畜分蹏支趾倒嚼者、方可食、
<h2> 示以何獸不可食
</h2>
申 14:7 然倒嚼類中、分蹏類中、亦有爾不可食者、駝、兔、沙番、倒嚼而不分蹏、爾當以為不潔、
申 14:8 豕、分蹏而不倒嚼、爾亦當以為不潔、其肉毋食、其屍毋捫、
<h2> 示以水族中可食與不可食者
</h2>
申 14:9 水中凡有翅有鱗者、方可食、
申 14:10 無翅無鱗者、爾不可食、當以為不潔、
申 14:11 凡鳥之潔者、方可食、
申 14:12 其不可食者、即鷹、鶚、鵰、
申 14:13 鳶、鸇、小鷹與其類、
申 14:14 鴉與其類、
申 14:15 鴕鳥、夜鷹、魚鷹、雀鷹與其類、
申 14:16 鸕鷀、鷺鷥、鴆、
申 14:17 鵜鶘、爰居、魚狗、鶴、
申 14:18 鸚鵡與其類、鴽、蝙蝠、
申 14:19 凡飛蟲爾必以為不潔、不可食、
申 14:20 凡飛物之潔者方可食、
<h2> 毋食自斃之物
</h2>
申 14:21 凡自斃之物、爾不可食、可予旅於爾邑之他族人食、或賣與外邦人、因爾乃主爾天主之聖民、毋以羔母之乳烹羔、○
<h2> 十分取一輸於主十分取一宴於主前
</h2>
申 14:22 爾播種所產、凡田畝所出者、每歲爾當輸其什一、
申 14:23 以爾穀酒與油之什一、及爾牛羊之首生、食於主爾天主前、在其所選為其名所在之處、如是、可學恆畏主爾之天主、
申 14:24 主爾之天主所選為其名所在之處、如離爾甚遠、主爾之天主又賜爾豐富、因道遙遠、不能攜之至彼、
申 14:25 則必易之以銀、以銀包之、執於手、往主爾天主所選之處、
申 14:26 以銀市物、隨心所欲、或牛羊、或清酒醇醪、凡爾心所欲、食之於主爾之天主前、爾與眷屬同樂、
申 14:27 居於爾邑之<u>利未</u>人、既於爾中無分無業、則不可遺之、○
<h2> 每三年末十分取一濟貧
</h2>
申 14:28 每三年終、當出是年土產之什一、貯於爾邑內 倉中、
申 14:29 使爾中無分無業之<u>利未</u>人、居於爾邑之 外邦客旅及孤寡、皆來 取之、食之而飽、則主爾之天主、必賜福於爾在凡所為之事、
申 15:1 <h2>論豁免年</h2> 每至七年、爾當守為豁免年、
申 15:2 此豁免年之例如斯、凡貸金於鄰與兄弟、 兄弟或作同國之人下同此年必豁免、毋相逼索債、因是年稱為主之豁免年、
申 15:3 若外邦人、可向之索債、惟貸於兄弟、則當豁免、
申 15:4 若爾中無貧乏者、方可無此例、 既不免有之則當遵守、則主爾之天主必於所賜爾為業之地、賜福於爾、 或作但爾中將無窮乏者因主爾之天主於所賜爾為業之地賜福於爾
申 15:5 如爾聽從主爾天主之命、謹守遵行我今日所諭爾一切誡命、
申 15:6 則主爾之天主、循其所許爾之言賜福於爾、爾將貸金於諸國之民、惟爾不致貸人之金、爾將轄制諸國、彼不得轄制爾、○
<h2> 毋以豁免年近弗貸與貧族
</h2>
申 15:7 主爾天主所賜爾之地、無論何邑爾兄弟中有人窮乏、毋剛愎爾心、毋固執爾手而不濟之、
申 15:8 乃必開展爾手、循其所乏者以貸之、
申 15:9 慎毋起惡念於心、謂七年即豁免之年伊邇、遂向兄弟之貧乏者吝嗇無有所給、彼因爾呼籲主、罪歸於爾、
申 15:10 爾當給之、濟之之時、不可不出乎樂意、蓋為此故主爾之天主、必在爾諸事與凡爾手所作者、賜福於爾、
申 15:11 因爾地不免有貧者、故我命爾曰、當開展爾手、周濟爾境內兄弟之困窮貧乏者、○
<h2> <u>希伯來</u>人自鬻為奴婢宜如何待之
</h2>
申 15:12 如爾同族<u>希伯來</u>人、或男或女、自鬻於爾 為奴為婢可事爾六年、至第七年、必釋之離爾、聽其自主、
申 15:13 既釋之、毋使徒手而去、
申 15:14 必由羊群穀倉壓酒處中、有所當取以給之、循主爾天主賜爾之福、
申 15:15 爾當追憶昔爾在<u>伊及</u>地為奴、乃主爾之天主救贖爾、故我今日以此諭爾、
申 15:16 彼若向爾言不欲離爾、因愛爾及爾家、以為役事於爾家甚美、
申 15:17 則爾當取錐貫其耳於門旁、彼則永為爾奴、爾之待婢亦必如是、
申 15:18 爾釋之之時勿以為難、蓋彼事爾六年、則工值較倍於傭人、如是、主爾之天主、必在凡爾所為之事、賜福於爾、○
<h2> 牛羊首生之牡者均宜獻主
</h2>
申 15:19 凡爾牛羊首生之牡者、當區別為聖、歸於主爾之天主、首生之牛、毋用耕作、首生之羊、毋翦其毛、
申 15:20 爾與眷屬必在主爾天主所選之處、每歲食之在主爾之天主前、
申 15:21 如有殘疾、或跛或瞽、或他惡殘疾、則不可祭主爾之天主、
申 15:22 可食之於爾邑中、潔與不潔之人俱可食、如食獐鹿然、
申 15:23 惟毋食其血、必傾之於地、如傾水然、
申 16:1 <h2>論逾越節</h2> 爾當在亞筆月守逾越節於主爾之天主前、因在亞筆月夜間、主爾之天主導爾出<u>伊及</u>、
申 16:2 當於主所選為其名所在之處、以牛羊獻於主爾之天主、以為逾越節之祭、
申 16:3 爾守逾越節、不可食酵、歷七日當食無酵餅、即窮困之餅、蓋爾出<u>伊及</u>、乃急速而出、使爾畢生記憶爾出<u>伊及</u>之日、
申 16:4 七日間、於爾四境毋存有酵之物、首日薄暮所獻之祭牲、毋留其肉於明日、
申 16:5 主爾之天主所賜爾諸邑、不可隨意在各邑獻逾越節祭牲、
申 16:6 惟主爾之天主所選為其名所在之處、在彼於薄暮日入之時、即爾出<u>伊及</u>之時、獻逾越節祭牲、
申 16:7 烹而食之在主爾天主所選之處、明晨可歸己家、 家原文作幕
申 16:8 六日間必食無酵餅、第七日當有聖會於主爾天主前、不可操作、○
<h2> 七七節
</h2>
申 16:9 當核七七日、自初用鐮刈榖之日、核其七七日、
申 16:10 遂於主爾天主前守七七節、循主爾天主賜福於爾、隨心所願、獻以禮物、
申 16:11 爾與子女奴婢、與居爾邑之<u>利未</u>人、及居於爾中之孤寡、俱可於主爾天主所選為其名所在之處、歡樂於主爾之天主前、
申 16:12 爾當追憶昔爾為奴在<u>伊及</u>、故當謹守遵行此諸律例、○
<h2> 居廬節
</h2>
申 16:13 爾場之穀、爾壓酒處之酒、既已斂藏、當守居廬節七日、
申 16:14 守節期之時、爾與子女奴婢、及居於爾邑之<u>利未</u>人、客旅孤寡、俱必歡樂、
申 16:15 七日間當守節期在主爾天主前、於主所選之處、爾之物產、爾之操作、既蒙主爾天主賜福、則必欣喜歡樂、
<h2> 每歲三節丁男均宜朝主量力貢物
</h2>
申 16:16 爾之一切丁男、當一年三次、即除酵節、七七節、居廬節、至主爾天主所選之處、以覲主爾之天主、覲主之時、毋徒手而至、
申 16:17 各隨其力、循主爾天主所賜之福、以獻禮物、○
<h2> 宜於諸邑設立士師有司
</h2>
申 16:18 當於各邑主爾天主所賜爾者、循爾諸支派設立士師有司、使其秉公鞫民、
申 16:19 毋偏斷、毋以貌取人、毋受賄賂、因賄賂蒙智者之目、以直者之言為曲、
申 16:20 必循公平則可生存、以得主爾天主所賜爾之地、○
<h2> 毋傍祭臺植木為亞舍拉毋立偶像
</h2>
申 16:21 爾為主爾之天主建祭臺、毋於祭臺側植木以為亞舍拉、 或作毋於祭臺側樹木偶
申 16:22 毋立柱像、皆為主爾之天主所惡者、
申 17:1 <h2>犧牲純全者乃可獻</h2> 凡牛羊體有不備、或有惡殘疾、不可獻於主爾之天主、因此為主爾天主所惡、○
<h2> 拜別神者須以石擊斃
</h2>
申 17:2 在爾曹間、在主爾之天主所賜爾無論何邑中、如有男女作惡於主前、違背主約、
申 17:3 往奉事崇拜異邦之神、或日月、或天象星辰、為我所禁者、 原文作非我所命者
申 17:4 人告爾、爾聞之、則必詳細考察、如得其實、果有此可惡之事行於<u>以色列</u>中、
申 17:5 則必將行此惡之男或女、攜於邑門、以石擊死此男或女、
申 17:6 當殺之人、必憑二三人為證殺之、不可憑一人為證殺之、
申 17:7 殺之之時、證人先擊之、眾民後擊之、如是、除惡於爾中、○
<h2> 案有難斷須請命於祭司
</h2>
申 17:8 如爾邑中有詞訟、或因流血、或因爭競、或因鬥傷、爾所難鞫者、則當起、往主爾天主所選之處、
<h2> 士師
</h2>
申 17:9 見祭司<u>利未</u>人、與當時之士師、請問於彼、彼必告爾如何判斷、
申 17:10 彼在主所選之處諭爾之言、爾必遵之而行、凡彼所指示爾者、爾當謹守遵行、
申 17:11 彼以法度教爾、示爾如何判斷、爾當循之而行、必遵所諭爾者、毋偏於左、毋偏於右、
<h2> 膽敢違命者殺無赦
</h2>
申 17:12 有人擅敢不聽從祭司、即侍立在彼以奉事主爾之天主者、或不聽從士師、其人必當治死、如是、除惡於<u>以色列</u>人中、
申 17:13 民聞之必畏、不復擅行、○
<h2> 為君亦當循分
</h2>
申 17:14 爾既至主爾天主所賜爾之地、得而居之、意謂不如立王以治我、如我四周列國之民然、
申 17:15 則必以主爾天主所選者、立之為王治理爾、惟可立爾同族 同族原文作兄弟中一人為王治理爾、若外邦人、非爾同族人、 同族人原文作兄弟下同不可立之為王治理爾、
申 17:16 惟王者不可多馬、恐因欲得多馬、使民歸於<u>伊及</u>、而主曾諭爾曰、不可復往此途、 或作惟王不可多馬勿使民歸伊及以增益馬匹蓋主曾諭爾曰不得復往此途
申 17:17 不可多有妃嬪、恐其心偏邪、亦不可廣積金銀、
<h2> 宜常讀律法書
</h2>
申 17:18 既登王位、當由祭司<u>利未</u>人所守此律法之書、抄錄一卷、
申 17:19 存於其所、畢生誦之、則可知畏其天主耶和華、恪守此律法一切言、遵行此諸律例、
申 17:20 俾不心驕藐視同族人、不向左不向右偏離誡命、則可在<u>以色列</u>人中久居王位、爰及其子孫、
申 18:1 <h2>祭司<u>利未</u>人弗得地為業以獻主之物為其業</h2> 為祭司之<u>利未</u>人、及<u>利未</u>全支派、在<u>以色列</u>人中不得地為業、可食獻於主之祭物、以為其業、
申 18:2 彼在其兄弟  兄弟即以色列人不得地為業、必恃主為業、循主所許之之言、
<h2> 祭司所當得者
</h2>
申 18:3 民獻祭、或牛或羊、按定例有祭司所當得者、即以前腿兩頰與胃給祭司、
申 18:4 初熟之穀酒油、首翦之羊毛、亦必給祭司、
申 18:5 蓋主爾之天主、於爾諸支派中選擇祭司及其子孫、託主名侍立奉事、永遠不替、
申 18:6 <u>利未</u>人素居爾數邑中、如有<u>利未</u>人離所居之邑、無論<u>以色列</u>何邑、其心願至主所選之處、
申 18:7 則亦可託主其天主之名供役事、與其兄弟即在彼侍立於主前之他<u>利未</u>人無異、
申 18:8 與他<u>利未</u>人同得所食之分、鬻祖父所遺之家業得金歸己、 歸己原文作在外○
<h2> 毋習異邦惡俗
</h2>
申 18:9 爾既至主爾天主所賜爾之地、毋傚彼諸民所為可惡之事、
申 18:10 爾中不可有使子女經於火者、卜筮占吉凶者、有邪法巫術者、
申 18:11 書符念咒者、交鬼者、為巫覡者、詢問於死者、
申 18:12 凡行此者為主所惡、因此可惡之事、主爾之天主將彼驅逐於爾前、
申 18:13 爾當純全於主爾之天主前、 或作爾當於主爾天主前誠心
申 18:14 爾所將驅逐之列族、皆聽信占吉凶卜筮者、惟主爾之天主不容爾行是、
<h2> 主必設立基督即先知咸宜聽從
</h2>
申 18:15 主爾天主必於爾中、在爾同族 同族原文作兄弟下同中、為爾立先知如我、爾當聽從、
申 18:16 昔在<u>何烈</u>民會之日、爾求主爾之天主曰、願主我天主不再使我聞其聲、不再使我見此烈火、恐我死亡、
申 18:17 當時主諭我曰、民所言者甚善、
申 18:18 我於其同族中為之立先知如爾、我將以我言授於其口、使其以我所命者諭眾、
申 18:19 如有人不聽從我言、即先知藉我名所傳之言、我必討其罪、
<h2> 偽託主名者殺無赦
</h2>
申 18:20 如有先知擅藉我名、言我所未命其宣傳之言、或藉異邦之神而言、彼先知當誅、
申 18:21 如爾意謂、 先知所傳非主所諭者、我何以知之、 或作如爾意謂先知所傳之言我儕何以知之為主所諭否
申 18:22 凡先知藉主之名而言、事有不成不驗、則非主所諭之言、乃先知自擅而言、爾毋畏之、
申 19:1 <h2>宜別三邑為逃城</h2> 主爾之天主既滅列國、以其地賜爾、爾據而有之、居於其邑及其室、
申 19:2 則當在爾地中、主爾之天主所賜爾為業者、區別三邑、
<h2> 誤殺人者可遁於彼
</h2>
申 19:3 以主爾天主所賜爾之地、分而為三、亦必修道、使殺人者可遁於彼、
申 19:4 殺人者遁於彼、保全生命、有其定例、素與人無仇怨、誤中殺人、
申 19:5 即如與友入林伐木、手舉斧斫木、鐵偶離柯、飛中於友擊之死、其人必遁於斯邑、保全其生、
申 19:6 恐報仇者心內如焚追殺人者、如道遙遠、必及而殺之、然彼不當死、蓋與被殺者本無仇怨、
申 19:7 故我諭爾曰、必區別三邑、
申 19:8 如爾謹守遵行我今日所諭爾一切誡命、愛主爾之天主、恆行其道、蒙主爾之天主、循其所誓爾祖之言、廣闊爾境、以所許爾祖之全地賜爾、則必於此三邑之外、更設三邑、
申 19:9 a
申 19:10 免無辜之血、流於主爾之天主所賜爾為業之地、亦免流血之罪歸於爾、
申 19:11 人若仇怨人、暗伏窺伺、乘機起而擊之、傷其生命、後逃於三邑中之一邑、
申 19:12 則其本邑之長老、必遣人執之、付於報仇者手致之死、
申 19:13 爾目毋顧惜之、如是、可除殺人之罪於<u>以色列</u>中、則爾得福、○
<h2> 毋移地界侵佔鄰田
</h2>
申 19:14 爾在主爾天主所賜爾之地、已得爾業、毋遷徙前人所定之界址、侵佔鄰里之田畝、○
<h2> 人犯罪惡有二三證乃可定擬
</h2>
申 19:15 人有所犯、無論何罪何愆、不可憑一證者定罪、必憑二三證者之言定案、
<h2> 妄證者即以其所欲陷人之罪歸之
</h2>
申 19:16 如有妄證者、證人犯罪、
申 19:17 爭訟之二人、當近於主前、立於當時之祭司與士師前、
申 19:18 士師詳細究察、若證者果然妄證、妄證欲害同儕、
申 19:19 則必以其所欲加人之害、加諸其身、如是、可除惡於爾中、
申 19:20 使他人聞而懼、不復行此惡於爾中、
申 19:21 爾目毋顧惜之、乃必以命償命、目償目、齒償齒、手償手、足償足、
申 20:1 <h2>民出戰祭司勉以賴主無怯</h2> 爾出與敵戰、見車馬軍卒、較爾眾多、則毋畏懼、因主爾之天主、昔導爾出<u>伊及</u>者必祐爾、
申 20:2 爾臨戰時、祭司當至民前宣告曰、
申 20:3 <u>以色列</u>人聽之哉、爾今日攻敵、臨戰毋怯心、毋畏懼、毋驚恐、毋因敵而戰慄、
申 20:4 因主爾之天主與爾偕往、為爾攻敵以拯救爾、 以拯救爾或作使爾獲勝
<h2> 軍長宣告孰宜旋返不與於戰
</h2>
申 20:5 族長當告民曰、誰建室尚未落成、可去而歸家、死亡於戰而他人落成、
申 20:6 誰植葡萄園、尚未食其果、可去而歸家、恐亡於戰而他人食之、
申 20:7 誰聘妻尚未娶之、可去而歸家、恐亡於戰而他人娶之、
申 20:8 族長亦當告民曰、誰畏葸膽怯、可去而歸家、恐使其同儕亦膽怯與彼無異、
申 20:9 族長命民已畢、當立將帥以率軍旅、○
<h2> 臨城欲攻先告以和願和與否各有以待之
</h2>
申 20:10 爾臨城攻之、先當宣告以和好、
申 20:11 如以和好應爾、為爾啟邑門、則彼邑之民、必與爾納貢而服事爾、
申 20:12 如不欲與爾和好、乃欲與爾戰、則必環而攻之、
申 20:13 迨主爾天主以邑付於爾手、則當以刀殺其丁男、
申 20:14 惟婦女幼孩牲畜與邑中所有之貨財、爾可取之、主爾之天主以敵之物賜爾、爾可享受、 享受原文作食
申 20:15 凡邑離爾甚遠、不屬此列國者、爾必待之如是、
<h2> 何邑當滅
</h2>
申 20:16 惟此列國之邑、主爾之天主所賜爾為業者、其中凡有血氣者、毋留其一、
申 20:17 當盡滅此<u>赫</u>人、<u>亞摩利</u>人、<u>迦南</u>人、<u>比利洗</u>人、<u>希未</u>人、<u>耶布斯</u>人、遵主爾之天主所命爾者、
申 20:18 免彼誘爾效其所為可惡之事、即拜其神所為之事、致爾獲罪於主爾之天主、○
<h2> 攻城毋伐果木
</h2>
申 20:19 爾欲取城、圍而攻之、為日已久、毋以斧伐樹、因爾食其果、不可伐之、田之樹豈亦為爾所攻乎、 或作爾所欲取之城環而攻之為日已久毋以斧伐樹因田間之樹結果養人者爾可食不可砍伐以製攻城之具
申 20:20 惟爾知無果可食之樹、則可伐之、用以築壘、以攻敵城、待至降伏、
申 21:1 <h2>遇斃於野者未知孰殺宜如何行</h2> 於主爾之天主所賜爾為業之地、遇有見殺者之屍、偃於田野、不知誰殺、
申 21:2 則爾之長老士師當出、自被殺者所偃之處、向四周之邑、量度遠近、 或作則爾之長老士師當出量度遠近自被殺者所偃之所至四周之諸邑
申 21:3 視何邑離被殺者最近、其邑之長老當取牝犢、未耕作未負軛者、
申 21:4 其邑之長老以犢牽至有水長流未經耕種之谷、遂於谷中斬犢之頸、
申 21:5 為祭司之<u>利未</u>人亦至其所、蓋彼為主爾之天主所選以事之者、藉主之名、為民祝福、凡諸爭訟鬥毆之事、俱憑其判決、
申 21:6 離被殺者最近之邑、其長老必盥手在谷中斬頸之犢上、
申 21:7 禱曰、我手未流此人之血、我目亦未見之、
申 21:8 求主赦宥主所贖之<u>以色列</u>民、莫以流無辜血之罪、歸主之民<u>以色列</u>、於是、流斯人血之罪、可得赦免、
申 21:9 爾行主所悅之事、則流無辜血之罪、可除於爾中、○
<h2> 娶被擄之女為妻宜如何待之
</h2>
申 21:10 爾出與敵戰、主爾之天主以敵付於爾手、爾擄其人、
申 21:11 被擄之人中、見有美貌之女、爾悅之、欲娶為妻、
申 21:12 則可攜至爾家、使薙髮修指甲、
申 21:13 去擄時所衣之衣、居於爾家、為父母哀哭歷至一月、然後可與同寢、以之為妻、
申 21:14 後如爾不悅之、則容之去、以隨其意、爾既玷辱其身、則勿鬻之得金、亦毋待之若婢、○
<h2> 毋以私愛廢冢子
</h2>
申 21:15 人有二妻、一見愛、一被惡、見愛者被惡者各從彼生子、而長子為被惡者所生、
申 21:16 則分業於子之時、不可以被惡者之子不視為長子、以見愛者之子立為長子、
申 21:17 當以被惡者所生之長子為長子、分所有之業時、必倍以予之、蓋其力方剛強得此長子、長子之業誠屬於彼、○
<h2> 忤逆子宜如何治之
</h2>
申 21:18 人有忤逆之子、不聽父母言、雖加譴責、仍不聽從、
申 21:19 父母則當執之、攜至本鄉之邑門、其邑之長老前、
申 21:20 告之曰、我此子悖逆、不聽我言、奢侈放蕩、貪食好飲、
申 21:21 則其邑之眾民、以石擊之死、如是、除惡於爾中、使<u>以色列</u>眾聞之而懼、○
<h2> 因罪見殺懸於木者不可懸至次日
</h2>
申 21:22 人犯死罪治之死、懸於木上、
申 21:23 毋使其屍懸於木竟夜、必是日葬之、免致主爾之天主所賜爾為業之地沾染不潔、蓋凡被懸者、可謂天主所詛也、
申 22:1 <h2>宜廣行仁愛</h2> 爾見同族人 同族人原文作兄弟下同之牛羊迷於歧途、勿掩目 掩目或作佯為下同不見、必反之於人、
申 22:2 如其人離爾遠、或爾所不識、則牽至爾家、迨彼尋之、然後反之、
申 22:3 其驢其衣、凡同族人所失之物、如爾遇之、俱必如是而行、勿掩目不見、 乃必反之、
申 22:4 爾見同族人之牛驢傾跌於途、勿掩目不見、必當助彼扶而起之、○
<h2> 男毋著女衣女毋著男衣
</h2>
申 22:5 女毋衣男衣、男毋衣女衣、凡行此者、主爾之天主所惡、○
<h2> 雌鳥伏雛不可並取
</h2>
申 22:6 如於途間遇鳥巢、或在樹、或在地、有雛或卵、母鳥伏雛或伏卵、則不可母子兼取、
申 22:7 必縱母去、惟可取雛、如是、爾必得福而享長壽、○
<h2> 屋頂須圍以欄免人傾墜
</h2>
申 22:8 爾建室、當在室頂四周造欄、恐人自上而墮、流血之罪即歸爾家、○
<h2> 凡物不可亂類
</h2>
申 22:9 毋以各種雜播於葡萄園中、若然、則一切所產、爾播種所結及園之果、俱不可食、○
<h2> 宜綴繐於衣之四襟
</h2>
申 22:10 毋以牛驢並耕、
申 22:11 麻與毛雜織之衣勿衣、
申 22:12 爾所披之 外衣、當於四角作繸、○
<h2> 治誣妻者
</h2>
申 22:13 人若娶妻、同室之後惡之、
申 22:14 讒毀之、加以惡名曰、我娶此婦、與之同室、見其非童貞、
申 22:15 女之父母、則取童貞之據、攜至邑門長老前、
申 22:16 女之父告長老曰、我以女嫁於此人、而為其所惡、
申 22:17 讒毀之曰、我見爾女非童貞、然我女誠童貞、確據在此、父母遂展布於邑之長老前、
申 22:18 邑之長老、必執其人懲責之、
申 22:19 更罰銀一百舍客勒、以予女之父、因加惡名於<u>以色列</u>處女、故女仍為其妻、畢生不休、
申 22:20 如所告者屬實、女之童貞無據、
申 22:21 則必攜女至父家之門外、邑人以石擊之死、因其在<u>以色列</u>人中行可憎之事、在父家行淫、如是、除惡於爾中、○
<h2> 治姦夫淫婦例
</h2>
申 22:22 人若與有夫之婦同寢、為人所見、則以二人、即姦夫淫婦、一併治死、知是、除惡於<u>以色列</u>人中、
申 22:23 若處女為人所聘、有人於邑中與之苟合、
申 22:24 則當以此二人攜至邑門 外、以石擊之死、因女雖在邑中不呼號、因男玷辱他人之妻、如是、除惡於爾中、
<h2> 治強姦例
</h2>
申 22:25 人若遇受聘之女在田、強之苟合、則獨殺淫女之人、
申 22:26 女無當死之罪、不可懲之、
申 22:27 因此事與人起而殺人者相同、蓋彼遇受聘之女於田、女雖呼號、無人救之、
<h2> 與處女苟合治以何例
</h2>
申 22:28 人遇未受聘之女、強之苟合、為人所見、
申 22:29 則其淫女之人、必以銀五十舍客勒予女之父、既辱是女、必娶之為妻、畢生不休、○
申 22:30 人不可娶父之繼室、不可揭父之衾、
申 23:1 <h2>主之會孰得入孰不得入</h2> 凡外腎受傷、或被閹割者、不可入主之會、
申 23:2 私子不可入主之會、即至十代亦不可入主之會、
申 23:3 <u>亞捫</u>人<u>摩押</u>人不可入主之會、即至十代、至於永遠、不可入主之會、
申 23:4 因昔爾出<u>伊及</u>時、 時或作後彼不以餅與水來迎爾於道、亦因以金賄兩河間<u>亞蘭</u>之<u>比奪</u>人<u>比珥</u>子<u>巴蘭</u>來詛爾、
申 23:5 惟主爾之天主不聽<u>巴蘭</u>、主爾之天主乃為爾變詛為祝、因主爾之天主愛爾故、
申 23:6 爾永勿求其平康、 勿求其平康或作勿求與和好勿助其獲益、至於終身、
申 23:7 勿憾<u>以東</u>人、因與爾為兄弟、勿厭惡<u>伊及</u>人、因爾昔於<u>伊及</u>曾為客旅、
申 23:8 至其三代之孫、則可入主之會、○
<h2> 出戰以潔為務
</h2>
申 23:9 爾出徵攻敵、當自謹慎、戒諸惡事、
申 23:10 爾中若有人夜間夢遺、致蒙不潔、則當出營外、 當日不可入營、
申 23:11 將暮之時、以水濯身、日入後方可入營、
申 23:12 營外當有一厠所、
申 23:13 器械之外、當有一鍬、爾在外遺矢 遺矢俗言大便時、用以掘土、反身掩蓋所遺、
申 23:14 蓋主爾之天主行於爾營中以拯救爾、使敵敗於爾前、故爾營當為聖潔、恐主見爾中有不潔、與爾相離、○
<h2> 論待逃奴
</h2>
申 23:15 奴離主逃於爾所、勿以之反其主人、
申 23:16 容之偕居於爾中、無論願居爾之何邑、隨其所欲、勿欺之、○
<h2> 禁止娼優
</h2>
申 23:17 <u>以色列</u>女中、不可有妓女、<u>以色列</u>男中、不可有頑童、
<h2> 不可以可憎之財購祭物
</h2>
申 23:18 贈妓之金、或賣犬之金、勿入主爾天主之室以酬願、蓋斯二者、主爾之天主所憎、○
<h2> 母取利於族人
</h2>
申 23:19 爾以銀或糧、凡可生利之物、貸爾同族人、 同族人原文作兄弟下同不可取利、
申 23:20 爾可向外邦人取利、不可向同族人取利、如此、則於凡爾所作之事、主爾之天主賜福於爾、在爾所往欲得之地、○
<h2> 論發願
</h2>
申 23:21 爾許願於主爾天主前、償之勿遲、若待主問爾、爾必有罪、
申 23:22 不許願則無罪、
申 23:23 言已出口、於主爾之天主前許願獻禮物、則必守所言循之而行、○
<h2> 論入人田園
</h2>
申 23:24 爾入鄰里之葡萄園、可任意食葡萄、不可盛於器 以攜之去、
申 23:25 爾入鄰里之禾稼田、可手摘其穗、不可用鐮刈鄰里之禾稼、
申 24:1 <h2>論休妻</h2> 人娶妻後、見妻有可嫌之處、而不悅之、遂書離書付婦手、使離其家、
申 24:2 既離其家、往適他人、
申 24:3 後夫亦惡之、書離書付婦手而出之、或後夫娶之之後而死、
申 24:4 則休之之前夫、不可在婦被玷之後、復娶之為妻、此主所惡之事、 或作則其前夫既已出之為他人所玷不可復娶之為妻勿因罪玷污主爾之天主所賜爾為業之地、○
<h2> 新婚者不必出徵
</h2>
申 24:5 人新娶妻、不必出徵、亦不必任以官事、必歷一年居於家中、以慰所娶之妻、○
<h2> 毋以磨為質
</h2>
申 24:6 人不可取上下之磨為質、因此乃恃以養生之物、 因此乃恃以養生之物原文作是質生命也○
<h2> 拐誘人口者殺無赦
</h2>
申 24:7 人攘掠 攘掠原文作竊同族<u>以色列</u>人、或自使役之、 或自使役之或作待之以強暴或鬻之於他人、其攘掠人者必殺、如是除惡於爾中、○
<h2> 論患癩
</h2>
申 24:8 爾當謹慎癩疾、祭司<u>利未</u>人循我所命教爾之例、爾當恪守遵行、
申 24:9 爾出<u>伊及</u>後、主爾之天主於途間罰<u>米利暗</u>事、爾當追憶、○
<h2> 論貸物取質
</h2>
申 24:10 如有所貸於鄰里、勿入其家以取其質、
申 24:11 必立於外、待其攜質於外以予爾、
申 24:12 其人若貧、則勿留其質越宿、
申 24:13 日入之時、必反其質、使其有衣以寢、必為爾祝福、此在主爾之天主前、必視為爾之義、
<h2> 毋欺傭人
</h2>
申 24:14 傭人貧乏、無論同族及旅於爾地、寄居於爾邑之 外邦客旅、不可欺之、
申 24:15 當日必給以值、勿待至日沒、因其貧乏、心慕其值、恐彼為爾故呼籲於主而罪歸爾、○
<h2> 治罪勿株連
</h2>
申 24:16 不可因子殺父、因父殺子、人有犯罪、祗殺其人、○
<h2> 判斷宜公
</h2>
申 24:17 客旅與孤子有訟、不可偏斷、勿取嫠婦之衣為質、
申 24:18 爾當追憶昔爾在<u>伊及</u>為奴、主爾之天主拯爾於彼、故我諭爾行此、
<h2> 宜廣行濟恤
</h2>
申 24:19 爾於田間刈禾、若忘一束在田、勿返以取之、當留於客旅孤寡、則於凡爾所為、主爾之天主必賜福於爾、
申 24:20 爾撲油果樹、枝有遺果、不可再撲、當留於客旅孤寡、
申 24:21 爾摘葡萄園之果、不可再摘所遺者、當留於客旅孤寡、
申 24:22 爾當追憶昔爾在<u>伊及</u>為奴、故我諭爾行此、
申 25:1 <h2>撲責以四十為限毋逾其數</h2> 人有爭訟、就士師求審、士師聽訟、以義人為義、以惡人為惡、
申 25:2 若惡人當受笞、則士師使伏於地、按其罪如數笞之於士師前、
申 25:3 笞惟四十、勿踰其數、若踰數多笞、則爾輕賤同族、○
<h2> 碾穀時毋籠牛口
</h2>
申 25:4 牛碾穀、勿籠其口、
<h2> 論弟為兄立嗣
</h2>
申 25:5 如兄弟同居、其一無子而死、死者之妻、不可出而嫁外人、其夫之弟當娶之為妻而與同室、
申 25:6 首生之子、必為死兄之嗣、 原文作必歸死兄名下使不絕其名於<u>以色列</u>人中、
申 25:7 如弟不欲娶之、則婦當至邑門見長老曰、我故夫之弟、不欲娶我、不欲使其兄有嗣在<u>以色列</u>人中、
申 25:8 其邑之長老、必召而問之、如執意曰、我不欲娶之、
申 25:9 則婦當在長老前、就之解其履、唾於其面、曰、不欲代兄生子為嗣者、必如是待之、
申 25:10 後在<u>以色列</u>人中必稱之為解履之家、○
<h2> 論治無恥之婦
</h2>
申 25:11 二人爭競、彼此鬥歐、其一之妻至前、欲救其夫脫於擊者之手、而執其下體、
申 25:12 則必斷婦手、爾目勿顧惜之、○
<h2> 權量以公為務
</h2>
申 25:13 爾囊中不可有異制之權衡、一大一小、
申 25:14 爾家中不可有異制之量器、一大一小、
申 25:15 當用較準公平之權衡、較準公平之量器、則可長居於主爾天主所賜爾之地、
申 25:16 凡行是事者、及凡行非義者、皆為主爾之天主所惡、○
<h2> 宜滅<u>亞瑪力</u>族於世
</h2>
申 25:17 爾出<u>伊及</u>之時、途間<u>亞瑪力</u>人所行於爾者、爾當記憶、
申 25:18 彼遇爾於途、乘爾疲乏困憊、殺爾行於後之老弱者、彼誠不畏天主、
申 25:19 及至主爾之天主助爾勝四周之敵、俾爾綏安在主爾天主所賜爾為業之地、 或作及至主爾之天主脫爾於四圍之敵使爾安居在主云云則當塗抹<u>亞瑪力</u>名於天下、爾毋或忘、
申 26:1 <h2>宜獻初實於主所選之聖所以伸感謝</h2> 爾既至主爾天主所賜爾為業之地、得而居之、
申 26:2 則當以主爾天主賜爾之地所出首熟之土產、盛於筐內、詣主爾之天主所將選為其名所在之處、
申 26:3 往見當日為祭司者、謂之曰、我今日敬告主爾之天主、我已至主所誓於我列祖欲賜我之地、
申 26:4 祭司取筐於爾手、置之主爾天主之祭臺前、
申 26:5 爾在主爾之天主前、當敬告曰、我祖<u>亞蘭</u>人飄流無定、 飄流無定或作窘迫將亡攜人無多以往<u>伊及</u>、乃旅於彼、在彼成為大族、強盛蕃衍、
申 26:6 <u>伊及</u>人惡待我儕、虐遇我儕、以苦役逼勒我儕、
申 26:7 我儕呼籲主我列祖之天主、主垂聽我聲、鑒我所受之困苦艱難暴虐、
申 26:8 主遂以大能大威、異跡奇事、大而可畏之事、導我出<u>伊及</u>、
申 26:9 導我至此、以此流乳與蜜之地賜我、
申 26:10 主所賜我之地、今我攜其首熟之土產至、 禱告既畢、遂以筐供於主爾之天主前、且於主爾之天主前崇拜、緣主爾之天主以福賜爾及爾眷屬、可欣喜歡樂、
申 26:11 亦使<u>利未</u>人與寄居爾間之 外邦客旅皆然、○
<h2> 每三年土產十分取一畢其事宜敬告主
</h2>
申 26:12 每至三年、即輸什一之年、凡諸土產、什輸其一畢、以給<u>利未</u>人及客旅孤寡、使於爾邑中食之而飽、
申 26:13 則當於主爾之天主前敬告曰、我已以聖物出於我家、給<u>利未</u>人與客旅孤寡、循主所諭我、主之命令、我未干犯、亦未遺忘、
申 26:14 此聖物、居喪之時、我未食之、為不潔之事、我未取之、為葬死者用、我未予之、我聽從主我天主之命、循主所諭我而行、
申 26:15 求主自天上自聖所俯鑒、賜福於主之民<u>以色列</u>、並於主所賜我之地、即主所誓許我祖賜我流乳與蜜之地、○
<h2> 宜竭誠遵行律法
</h2>
申 26:16 主爾之天主今日命爾行此律例法度、爾當盡心盡意謹守遵行、
申 26:17 今日爾認主為爾之天主、言必行其道、守其律例誡命法度、
<h2> 主必踐約
</h2>
申 26:18 主今日認爾為己之民、循其所許爾、欲爾守其一切誡命、
申 26:19 使爾得聲名尊貴榮耀、超乎所造萬民之上、使爾為聖民於主爾之天主前、循其所許、
申 27:1 <h2><u>摩西</u>令民立石錄法</h2> <u>摩西</u>與<u>以色列</u>長老諭民曰、我今日所諭爾之一切誡命、爾當謹守、
申 27:2 爾曹渡<u>約但</u>至主爾天主所賜爾之地、必立大石、塗以石灰、
申 27:3 爾既渡河、已入主爾天主所賜爾流奶與蜜之地、循主爾祖之天主所許爾者、則必以斯律法諸言錄於石、
申 27:4 既渡<u>約但</u>、當立我今日所諭爾之石於<u>以八</u>山、塗以石灰、
<h2> 宜用未經雕鑿之石建祭臺
</h2>
申 27:5 在彼以石為主爾之天主建一祭臺、建臺之時、毋用鐵器、
申 27:6 當以未經雕鑿之石、建主爾天主之祭臺、臺上獻火焚祭於主爾之天主、
申 27:7 亦獻平安祭、在彼食而宴樂於主爾之天主前、
申 27:8 當以此律法諸言、明錄於石、
申 27:9 <u>摩西</u>與祭司<u>利未</u>人告<u>以色列</u>民眾曰、<u>以色列</u>人乎、爾當體會謹聽、爾今日成為主爾天主之民、
申 27:10 故必聽從其言、行其誡命律例、即我今日所諭爾者、○
<h2> 命十二支派分立二山宣祝福言宜在<u>基利心</u>山宣咒詛言宜在<u>以八</u>山
</h2>
申 27:11 當日<u>摩西</u>諭民曰、
申 27:12 爾既渡<u>約但</u>、<u>西緬</u>、<u>利未</u>、<u>猶大</u>、<u>以薩迦</u>、<u>約瑟</u>、<u>便雅憫</u>、當立於<u>基利心</u>山、以宣祝福之言、
申 27:13 <u>流便</u>、<u>迦得</u>、<u>亞設</u>、<u>西布倫</u>、<u>但</u>、<u>拿弗他利</u>、當立於<u>以八</u>山、以宣咒詛之言、
<h2> <u>利未</u>人申宣咒詛之言
</h2>
申 27:14 <u>利未</u>人當向<u>以色列</u>民眾大聲宣告曰、
申 27:15 匠人手所作石鑿金鑄之偶像、主所憎惡、有隱製而立者、必受咒詛、眾民當應曰、阿們、
申 27:16 不敬父母者、必受咒詛、眾民當應曰、阿們、
申 27:17 私移地界侵佔鄰里田畝者、必受咒詛、眾民當應曰、阿們、
申 27:18 使瞽誤道途者、必受咒詛、眾民當應曰、阿們、
申 27:19 屈斷客旅孤寡詞訟者、必受咒詛、眾民當應曰、阿們、
申 27:20 與父之繼室苟合辱及父者、必受咒詛、眾民當應曰、阿們、
申 27:21 與獸行淫者、必受咒詛、眾民當應曰、阿們、
申 27:22 與同父異母或異父同母之姊妹苟合者、必受咒詛、眾民當應曰、阿們、
申 27:23 與妻之母苟合者、必受咒詛、眾民當應曰、阿們、
申 27:24 陰擊人者、必受咒詛、眾民當應曰、阿們、
申 27:25 受賄以害無辜者、必受咒詛、眾民當應曰、阿們、
申 27:26 不遵此律法諸言而行者、必受咒詛、眾民當應曰、阿們、
申 28:1 <h2>順從主言必蒙諸福</h2> 如爾聽從主爾天主之言、謹守遵行其諸誡命、即我今日所諭爾者、則主爾之天主必使爾超乎天下萬國之上、
申 28:2 如爾聽主爾天主之命、則必受祝、此諸福必降於爾、臨及爾身、
申 28:3 在邑得福 得福或作受祝下同在田得福、
申 28:4 身之所生、土之所產、畜之所出、牛群羊群得福、
申 28:5 爾筐與摶麵之器得福、
申 28:6 爾出得福、爾入得福、
申 28:7 敵來攻爾、主必使之為爾所敗、彼由一途來攻爾、必由七途逃於爾前、
申 28:8 主必使福降於爾倉廩、降於爾所為之事、爾在主爾天主所賜爾之地、必蒙主賜福、
申 28:9 如爾謹守主爾天主之誡命、遵行其道、則主必循其所誓於爾、立爾為其聖民、
申 28:10 天下萬民、將知爾得稱為主之選民、 或作見爾歸在主之名下則畏懼爾、
申 28:11 主將加爾以福、爾身之所生、畜之所出、土之所產、俱使蕃衍豐裕、在主爾天主所誓於爾祖欲賜爾之地、
申 28:12 主必為爾啟其寶藏、使天隨時降雨於爾土、於凡爾所作者賜福於爾、諸邦之人、必稱貸於爾、而爾無庸稱貸、
申 28:13 主必使爾為首、不使爾為尾、使爾獨居上、不居下、如爾聽從主爾天主之誡命、即我今日所諭爾者、謹守遵行、不違我今日所諭爾之諸言、不偏於左、不偏於右、不從異邦之神而崇事之、 則必蒙此諸福、○
<h2> 違悖主言必受諸禍
</h2>
申 28:14 a
申 28:15 如爾不聽從主爾天主之言、不謹守遵行其一切誡命律例、即我今日所諭爾者、則必負詛、此諸禍必降於爾、臨及爾身、
申 28:16 在邑受禍、 受禍或作負詛下同在田受禍、
申 28:17 爾筐與摶麵之器受禍、身之所生、土之所產、畜之所出、牛群羊群受禍、
申 28:18 a
申 28:19 爾入受禍、爾出受禍、
申 28:20 緣爾行惡棄主、主必使爾於凡所作之事受禍、受驚慌、被譴責、以致爾殲滅速亡、
申 28:21 主必使爾曹遭瘟疫、滅爾於爾所往得之地、
申 28:22 主必使爾患癆、患熱、患燒、患瘧、又遭兵戈、五穀因風而燥、細弱枯稿、使此諸災逼迫爾、致爾滅亡、
申 28:23 爾頭上之天將若銅、爾足下之地將若鐵、
申 28:24 主不使雨降於爾地、惟使塵沙自天而降於爾、致爾殲滅、
申 28:25 主必使爾為敵所敗、爾由一途出以攻敵、必由七途逃於其前、必受天下萬國之凌辱、
申 28:26 空中之鳥、地上之獸、必食爾屍、無人驅逐、
申 28:27 爾必以<u>伊及</u>人所患之毒疔惡瘡癬疥、醫所不能治者、加諸爾身、
申 28:28 主必使爾癲狂、目瞽心亂、
申 28:29 爾必在日中探捫、如瞽者之探捫於暗中、爾所作所為、不得亨通、恆遭暴虐搶奪、無人救援、
申 28:30 爾將聘妻而他人與之寢、爾將建室而不得居之、植葡萄園、不得食其果、
申 28:31 爾牛被宰於爾前、爾不得食、爾驢被人奪於爾前、而不返爾、爾羊歸於爾敵、無人救爾、
申 28:32 爾子女被擄於異邦、 原文作爾子女必付諸異邦民使爾終日盼望、至於目盲、無力拯救、
申 28:33 爾之土產、爾劬勞所得者、將為爾所未識之民吞食殆盡、爾將受暴虐窘迫、恆久不已、
申 28:34 爾因目之所見、必至癲狂、
申 28:35 主必以惡瘡加諸爾膝爾股、自足掌至頭頂、醫不能治、
申 28:36 主必以爾及爾所立治爾之王、攜至爾與爾祖素未識之國、在彼爾必奉事異邦之神、木石所作者、
申 28:37 主既散爾於諸國、爾在彼必為人所駭異、作歌諷刺爾、譏誚爾、
申 28:38 爾播種於田、播之多、穫之少、因被食於蝗、
申 28:39 爾將植葡萄園而治之、不得收果作酒以飲、因為蟲所食也、
申 28:40 爾之四境、雖有油果樹、不得油以膏身、因果未熟而隕故、
申 28:41 爾生子女、不為爾有、因為人所擄也、
申 28:42 爾之樹木、及爾地之所產、蚱蜢盡食之、
申 28:43 寄居爾中之 外邦客旅、必日升為高、爾必日降為卑、
申 28:44 彼必貸於爾、而爾不能貸於彼、彼為首、爾為尾、
申 28:45 此諸災禍必追迫爾、追而及爾、臨於爾身、致爾滅亡、皆因爾不聽主爾天主之言、不守其所諭爾之誡命律例、
申 28:46 此諸禍不離爾及爾子孫、使人視為怪異、當為鑒戒、至於永遠、
申 28:47 緣爾當富有之時、不歡心樂意奉事主爾之天主、
申 28:48 故爾必饑渴、赤身裸體、匱乏一切、服事主所遣以攻爾之敵、彼必以鐵軛置於爾頸、將爾殲滅、
申 28:49 主必使遠民、如鷹之飛、來自地極攻擊爾、斯民之言、爾所不識、
申 28:50 其容兇暴、不顧惜老人、不矜恤嬰孩、
申 28:51 爾畜之所生、爾土之所產、俱必吞食、使爾殲絕、爾穀酒與油、爾牛群羊群盡取不留、使爾滅亡、
申 28:52 圍困爾於爾諸城中、在爾四境、使爾所恃高聳鞏固之城垣俱陷、敵必困爾於爾諸城中、在主所賜爾之全地、
申 28:53 敵窘迫爾、爾被困受窘迫、甚至爾食子女之肉、己之所生、主爾之天主所賜爾者、
申 28:54 敵以爾困於爾城中、爾受窘迫之時、爾中即最柔懦荏弱之人、因毫無所留、 將食子女之肉、且怒視兄弟與所眷愛之妻、並所遺留之子女、不以所食子女之肉分給之、
申 28:55 a
申 28:56 敵以爾困於城中、爾受窘迫之時、爾中最柔軟纖弱之婦、以其纖弱柔軟不屑以足踐地者、因缺乏毫無所有、暗食由其身所出之胞衣、所生之嬰孩、且怒視所愛之夫、所生之子女 毫不分給、
申 28:57 a
申 28:58 如爾不謹守遵行此書所載律法諸言、不畏主爾之天主、不畏其至尊可畏之名、
申 28:59 則主必以至重至久之異災、至重至久之異災、至重至久之疾病、加諸爾身與爾子孫之身、
申 28:60 <u>伊及</u>人所患之惡疾、爾所畏者、主必使纏繞爾身、
申 28:61 更有諸疾諸災不載於此律法之書者、主悉降之於爾、直使爾滅亡、
申 28:62 爾曹初如天星之眾多、以爾不聽從主爾天主之命、故所遺者無幾、
申 28:63 昔主善待爾、使爾眾多、是主所喜、厥後主殲滅爾、使爾盡亡、絕 絕原文作見拔於爾所往欲得之地、亦主所喜、
申 28:64 主將散爾於萬國中、自地之此極、至地之彼極、在彼必事異邦之神、木石所作、即爾與爾祖所未識者、
申 28:65 爾在異邦、必不得安、不得立足之地、主必在彼使爾心恐目盲、衷懷憂患、
申 28:66 爾之生命懸寄危境、晝夜驚惶、自料難保生命、
申 28:67 爾因心之所懼、目之所見、朝必曰、願得及暮、暮必曰、願得及朝、
申 28:68 往<u>伊及</u>之途、我曾告爾曰、爾必不復見之、主必使爾駕舟復至<u>伊及</u>、在彼自鬻 自鬻或作被賣於敵為奴為婢、而無人欲購、
申 29:1 <h2><u>摩西</u>述主所行之大事勸民順從</h2> 主在<u>摩押</u>地、諭<u>摩西</u>與<u>以色列</u>人立約、此即其約之言、此外有主在<u>何烈</u>與<u>以色列</u>人所立之約、 或作此約在主與以色列人於何烈所立之約之外
申 29:2 <u>摩西</u>召<u>以色列</u>眾告之曰、主爾之天主於爾目前、在<u>伊及</u>地、於<u>法老</u>與其諸臣及其通國所行之事、為爾所睹、
申 29:3 即爾目所見 主試之大能、 試之大能原文作大試驗大異跡及大奇事、
申 29:4 然至今日、主尚未賜爾心能明、目能見、耳能聽、
申 29:5 歷四十年、我導爾於野、爾身之衣不毀、爾足之履不敝、
申 29:6 餅爾不食、清酒醇醪爾不飲、使爾知耶和華乃爾之天主、
申 29:7 爾曹至於斯地、<u>希實本</u>王<u>西宏</u>、<u>巴珊</u>王<u>噩</u>、出而與我戰、我儕擊敗之、
申 29:8 且取其地、以給<u>流便</u>支派、<u>迦得</u>支派、及<u>瑪拿西</u>半支派、以為恆業、
申 29:9 故當謹守遵行此約之言、則於凡所為無不亨通、○
<h2> <u>摩西</u>告民主欲與之立約
</h2>
申 29:10 今日爾眾、爾諸族長、支派 之牧伯、爾長老有司、及<u>以色列</u>眾男、
申 29:11 爾子女妻室、與爾營中之 外邦客旅、以及為爾析薪汲水者、俱立於主爾之天主前、
申 29:12 欲爾遵主爾天主之約、即今日主發誓與爾所立者、 或作欲爾遵主爾之天主今日與爾所立之約及所立之誓
申 29:13 主今日立爾為己民、己為爾之天主、循其所許於爾、亦循其所誓於爾祖<u>亞伯拉罕</u> <u>以撒</u> <u>雅各</u>、
申 29:14 此約此誓我不第與爾曹立、
申 29:15 凡今日與我同立於主我之天主前、及今日不在此者、 我與立此約此誓、
<h2> 人剛愎猶自慰者必遭主怒
</h2>
申 29:16 昔我儕居<u>伊及</u>、經歷諸邦、乃爾所知、
申 29:17 其中可憎者、其木石金銀之偶像、爾亦見之、
申 29:18 如爾中或男或女、或宗族、或支派、今日心棄主我之天主、往事此諸邦之神、若有苦毒之根、生於爾中、
申 29:19 既聞此詛言、猶心中自慰曰、我雖剛愎自用、渴時痛飲、亦可獲安、
申 29:20 主必不赦之、必動忌邪之心、震怒甚烈、氣忿若燄、以攻此人、以此書所載諸禍 諸禍或作諸詛下同加諸其身、塗抹其名於天下、
申 29:21 在<u>以色列</u>諸支派中、主必區別之、加之以禍、循此律法書所載約中之詛言、
申 29:22 爾後世子孫、及遠來之客旅、見此地之禍、暨主所降之災、
申 29:23 硫磺與鹽、 鹽或作硝焚燬徧地、不得耕種、不產物、不生草、如<u>所多瑪、俄摩拉</u>、<u>押瑪</u>、<u>洗扁</u>、主震怒時所傾覆者、
申 29:24 彼與列邦人皆必問曰、主何為如此待此地、其怒若是之烈何故、
申 29:25 人必對曰、緣斯民列祖之主天主、昔導之出<u>伊及</u>、與之立約而民背之、
申 29:26 往奉事叩拜異邦之神、即素所不識之神、主未嘗命彼奉事者、
申 29:27 故主震怒斯地、以此書所載之諸禍 禍或作詛降之、
申 29:28 大震其怒、氣忿甚烈、以斯民由其地拔除、投棄於異邦、有如今日之事、
<h2> 隱微之事屬天主明顯之事屬世人
</h2>
申 29:29 隱微之事屬主我之天主、明示之事屬我及我子孫、使我守此律法之諸言、直至永遠、
申 30:1 <h2>改悔者必蒙恩恤</h2> 我所陳於爾前之福與禍、既降於爾、主爾之天主驅逐爾散於列邦、爾在彼中心追維此事、
申 30:2 與子孫盡心盡意歸主爾之天主、遵從其言、循我今日所諭爾者、
申 30:3 則主爾之天主將矜恤爾、返爾俘囚、主爾之天主散爾於列邦、必由彼聚爾返、
申 30:4 即被逐至於天涯、主爾之天主、必由彼聚爾返、由彼取爾歸、
申 30:5 主爾之天主必導爾返爾祖所得之地、使爾仍得據有、必善待爾、使爾蕃衍勝爾列祖、
申 30:6 主爾之天主將潔爾心及爾後裔之心、使爾愛主爾之天主、可以得生、
申 30:7 主爾天主必以此諸詛加諸爾敵及怨恨爾逼迫爾者、
申 30:8 爾將歸而聽從主言、遵行主之一切誡命、即我今日所諭爾者、
申 30:9 主爾之天主必賜福於凡爾手所作、爾身之所生、畜之所出、土之所產、俱使蕃衍豐裕、主將復悅爾、賜福於爾、如昔悅爾祖然、
申 30:10 爾若聽從主爾天主之言、守此律法書所載主之誡命律例、盡心盡意歸主爾之天主、 則有如此、
<h2> 誡命皆明顯切近
</h2>
申 30:11 我今日所諭爾之誡命、非行之難、非離爾遠、
申 30:12 不在天上、致爾自謂誰為我升天攜之至、俾我得聞而行之、
申 30:13 不在海外、致爾自謂誰為我過海取之至、俾我得聞而行之、
申 30:14 蓋其言與爾甚近、在爾口、在爾心、使爾可行、○
<h2> 陳說生死禍福
</h2>
申 30:15 我今日以生與福死與禍、置於爾前、
申 30:16 我今日諭爾愛主爾之天主、遵行其道、守其誡命律例法度、 若能如此、則可得生、且可昌熾、主爾天主必在爾所往得之地、賜福於爾、
申 30:17 如爾心偏倚、不願聽從、見誘於人、奉事崇拜異邦之神、
申 30:18 我今日明告爾、爾必滅亡、今將渡<u>約但</u>以得地為業、必不能永久在彼、
申 30:19 我今日呼天地為證、我以生命死亡、福與禍 福與禍或作福祉咒詛置於爾前、爾當選生命、俾爾及爾子孫、俱可得生、
申 30:20 主爾之天主、乃爾之生命、使爾長壽、當敬愛之、聽其命而親慕之、則可久居在主所誓於爾祖<u>亞伯拉罕</u> <u>以撒</u> <u>雅各</u>欲賜之地、
申 31:1 <h2><u>摩西</u>勸勉民</h2> <u>摩西</u>往以斯言告<u>以色列</u>眾、曰、
申 31:2 我今日一百有二十歲矣、不能復出入、主亦曾諭我曰、爾必不得渡此<u>約但</u>、
申 31:3 主爾之天主、必導於爾前以過、將滅此諸國之民、爾必得其地、<u>約書亞</u>必導爾渡河、遵主所言、
申 31:4 主必殲滅之、與昔翦滅<u>亞摩利</u>二王<u>西宏</u>與<u>噩</u>及其國無異、
申 31:5 主既付之於爾、爾當待之如我所諭爾、
申 31:6 爾當強爾心壯爾志、 強爾心壯爾志或作奮勇勉力下同勿畏葸、勿懼之、因主爾之天主與爾偕往、必不離爾、不棄爾、○
<h2> 勸勉<u>約書亞</u>
</h2>
申 31:7 <u>摩西</u>召<u>約書亞</u>、在<u>以色列</u>眾前告之曰、爾當強爾心壯爾志、爾必與民偕往、入主所誓於其祖欲賜之之地、爾必使民得之為業、
申 31:8 主必導於爾前、庇祐爾、不棄爾、勿恐懼、勿畏葸、○
<h2> 授律法於<u>利未</u>人命每七年向民宣讀
</h2>
申 31:9 <u>摩西</u>書此律法授舁主約匱之祭司<u>利未</u>人、與<u>以色列</u>長老、
申 31:10 諭之曰、每七年之末年、即豁免之年、於居廬節期、
申 31:11 <u>以色列</u>眾咸至、覲主爾之天主在其所選之處、當誦此律法在<u>以色列</u>眾前、使其聞之、
申 31:12 當集眾民、男女幼子、及寄居爾邑之 外邦客旅、使彼聽而學之、如此、則能敬畏主爾之天主、謹守遵行此律法之諸言、
申 31:13 亦使其子女、尚無所識者聽之、即學終身敬畏主爾之天主、在爾渡<u>約但</u>將得之地、○
<h2> <u>約書亞</u>受命於主
</h2>
申 31:14 主諭<u>摩西</u>曰、爾死期近矣、當召<u>約書亞</u>同立於會幕、我將命之、<u>摩西</u> <u>約書亞</u>往立於會幕、
申 31:15 主乘雲柱顯現於會幕、雲柱止於會幕門之上、
申 31:16 主諭<u>摩西</u>曰、爾與列祖偕寢之後、斯民必起、存邪僻之心、往拜異邦之神、即所將往之地、其居民所敬之神、違棄我、背我與彼所立之約、
申 31:17 其時我必怒而棄之、掩面不顧之、使被吞食、多遭禍患災難、斯時也、彼必曰、我遭此禍災、豈非因我天主不在我中之故乎、
申 31:18 我於斯時、掩面不顧之、因彼作惡從事異邦之神故、 或作緣斯民作惡從事異邦之神故我於斯時掩面不顧之
<h2> 命錄歌使民讀以為證
</h2>
申 31:19 今有歌一章、爾當錄之、教<u>以色列</u>人、使其口誦、使此歌為我作證在<u>以色列</u>人中、
申 31:20 我既導之入我所誓許其祖之地、即流乳與蜜之地、彼得食而飽、身肥體胖、斯時也、必從異邦之神而服事之、干犯我怒、違背我約、
申 31:21 迨遇多災多難、此歌既在其子孫口中諷誦不忘、即可向彼作證、我所誓許斯民之地、今我未導彼入之之時、我已知其心懷與其所將為者、
申 31:22 當日<u>摩西</u>錄此歌教<u>以色列</u>人、○
申 31:23 主諭<u>嫩</u>之子<u>約書亞</u>曰、當強爾心壯爾志、因爾必導<u>以色列</u>人入我所誓彼之地、我必祐爾、○
<h2> <u>摩西</u>錄律法於書授<u>利未</u>人命之持守
</h2>
申 31:24 <u>摩西</u>以此律法之言、錄之於書、既畢此事、
申 31:25 遂諭舁主約匱之<u>利未</u>人曰、
申 31:26 以此律法之書、置於主爾天主約匱之旁、可在彼向爾曹作證、
申 31:27 我知爾曹違逆強項、我今日尚存與爾同在、爾猶違逆主、況於我死後乎、
<h2> 於長老前呼天地為證
</h2>
申 31:28 當集爾支派之長老、有司、咸來就我、我以斯言告之、使其聽聞、並呼天地向彼作證、
申 31:29 我知我死後、爾必敗壞、離我所命爾之道、為惡於主前、作事干主震怒、末日禍患必臨及爾曹、
申 31:30 <u>摩西</u>以歌盡誦、使<u>以色列</u>會眾聞之、
申 32:1 <h2><u>摩西</u>作歌以表主賞罰之公</h2> 天乎側耳我將有言、地其傾聽我口中語、
申 32:2 我教淋漓若雨、我言猶如露滴、如時雨之降以潤草萊、如甘霖之下以灌菜蔬、
申 32:3 我贊揚耶和華之名、爾以大威歸我天主、 或作爾當尊我天主為大
申 32:4 全能之主 全能之主或作天主也其工純全、其一切道大公無私、乃誠實無妄之天主、至義至正、
申 32:5 斯代之人、頑梗邪僻、獲罪於主、弗為其子、自暴自棄、
申 32:6 維爾斯民愚昧無知、報答主恩豈可如是、主豈非為爾父爾主、造爾建爾豈非主乎、
申 32:7 爾當追憶往古之日、亦當思念歷代之年、當問爾父彼必示爾、問爾長者彼必告爾、
申 32:8 至高之主賜業萬族、俾<u>亞當</u>苗裔散處世間、則立定異邦之疆界、按<u>以色列</u>子孫之數、
申 32:9 主以己民視為己業、特選<u>雅各</u>為其邦畿、 或作主視已民特為其分視雅各族為其恆業
申 32:10 主遇之於野、在獸嗷嗷荒墟之地、護之誨之保如眸子、
申 32:11 譬彼鵰鷹向巢喚雛、飛於其上翩翩往來、展舒其翼以雛接之、以翼負之載飛載揚、
申 32:12 如是主獨引導斯民、並無別神偕主相助、
申 32:13 使其得登地之高嶺、使其得食所產於田、使由巖穴得蜜吸飲、使由堅磐得油以用、
申 32:14 牛酥羊乳羔羊之脂、<u>巴珊</u>所出綿山牡羊、至嘉麥麵賜之以食、以葡萄汁為醴得飲、
申 32:15 <u>耶書崙</u>胖奔踶不馴、其身肥腯為脂所蒙、遂違棄造之之天主、救之之主彼竟藐視、
申 32:16 奉事別神動主忿心、行可憎事 或作崇拜可惡之物干主震怒、
申 32:17 不祭天主反祭鬼魔、 或作祭祀鬼魔不足為神者即素未識之神、乃新造者、出自鄰國、爾之祖宗未嘗敬畏、
申 32:18 爾敢違棄 違棄或作不憶生爾之主、竟遺忘造爾之天主、
申 32:19 主見之甚怒、 或作主見此即屏棄其民蓋其子女激其忿懥、
申 32:20 即云我將掩面不顧之、觀其終境又將如何、彼乃乖戾違拗之類、雖為子女俱無誠信、
申 32:21 叩拜非天主動我忿心、崇事虛無干我震怒、我使賤族 賤族或作異民動其忿恨、必使頑民激其惱怒、
申 32:22 我怒甚烈若燃烈火、直焚至地下示阿勒、 示阿勒見創世記三十八章三十五節小註將地與地所產盡燒、又將山基炎炎焚燬、
申 32:23 我將積災加諸其身、射盡我矢以擊之、
申 32:24 使其受饑而體瘦、見消於熱疫毒癘、使野獸之齒害之、腹行者之毒傷之、
申 32:25 少男幼女、嬰孩老叟、外遭鋒刃、內受驚惶、
申 32:26 我云將彼散之四方、使其名號滅於人間、
申 32:27 第恐仇人使我忿懥、 或作第恐仇人狂怒恐其敵人不認根由、恐敵自謂己手力大、謂此諸事非主所行、
申 32:28 斯民失謀、毫無聰明、
申 32:29 願其有智以明此、預思厥終、
申 32:30 非其天主鬻之、非耶和華付之、一人焉能驅千、二人焉能敗萬、
申 32:31 彼所敬之神、不如我天主、我敵亦能決其為然、
申 32:32 其葡萄樹屬<u>所多瑪</u>、由<u>俄摩拉</u>田園所產、其葡萄乃毒葡萄、纍然而垂者甚苦、
申 32:33 其酒乃龍之毒漦、乃死毒 死毒原文作殘毒吐自蝮蛇、
申 32:34 此 其所遇藏於我心、封於我庫、
申 32:35 懲罰在我我必報復、其足躓蹶必有其時、彼之受禍其日伊邇、當受之報速臨其身、
申 32:36 主見己民無力可恃、自主及僕 自主及僕或作成人幼穉俱已消亡、則必為民伸冤、亦復矜恤其僕、 或作則必為其民而伸冤為其僕而回志
申 32:37 時必曰、彼所敬之神安在、彼所恃之神安在、
申 32:38 素饗其犧牲之脂、又飲其所奠之酒、何不起而拯救、何不護衛爾曹、
申 32:39 爾曹當知我之為我、在我之外別無天主、殺戮者我、生存者我、傷損者我、痊愈者我、無能救出我手、
申 32:40 我舉手指天發誓而言、我乃永生、
申 32:41 我磨礪我刀利刃閃爍、我秉公義於我手中、必報復我敵、施報憾我之人、
申 32:42 我使我矢飲血沈醉、使我之刀得肉餐食、飲見擄被殺者之血、食敵軍元帥頭之肉、
申 32:43 列族主民皆當歡樂、 或作異邦諸族當與主之民同樂主為其僕見殺復仇、 或作主之僕其血見流主必為之復仇必報復其敵、矜恤其地與民、○
申 32:44 <u>摩西</u>與<u>嫩</u>之子<u>約書亞</u>、往以此歌言、誦於民聽、
申 32:45 <u>摩西</u>向<u>以色列</u>人誦畢此歌之諸言、
申 32:46 遂謂之曰、我今日所警教爾之諸言、爾當藏於心中、亦當諭爾子孫謹守遵行此律法之諸言、
申 32:47 此事非虛、非不關爾者、乃爾之生命、爾將渡<u>約但</u>以得地為業、亦可緣此久居於彼、○
<h2> 主命<u>摩西</u>陟山觀地示以必卒於彼
</h2>
申 32:48 當日主諭<u>摩西</u>曰、
申 32:49 爾登此<u>亞巴琳</u>山、即<u>尼波</u>山、在<u>摩押</u>地、與<u>耶利哥</u>相對、觀我所賜<u>以色列</u>人為業之<u>迦南</u>地、
申 32:50 爾必死於所登之山而歸爾祖、如爾兄<u>亞倫</u>死於<u>何珥</u>山而歸其祖然、
申 32:51 因昔在<u>汛</u>野、在<u>迦叠</u> <u>米利巴</u>水、爾曹在<u>以色列</u>人中違逆我、不在其中尊我為聖故、
申 32:52 我所賜<u>以色列</u>人之地、爾惟遙觀、不得入之、
申 33:1 <h2><u>摩西</u>述主威</h2> 天主僕<u>摩西</u>於未死之先、為<u>以色列</u>人祝福、其言如左、
申 33:2 曰、主來自<u>西乃</u>、向眾顯自<u>西珥</u>、光照自<u>巴蘭</u>山、偕萬聖而來、火自右手出、為民之法度、
申 33:3 主亦眷愛諸民、眾聖歸主掌握、彼坐於主前、敬承主言、
申 33:4 <u>摩西</u>以律法傳於我儕、為<u>雅各</u>會眾之恆業、
申 33:5 民之族長和會之時、<u>以色列</u>支派聚集之日、則為王於<u>耶書崙</u>、○
<h2> 為十二支派祝福
</h2>
申 33:6 願<u>流便</u>生而不死、人數不寡、○
申 33:7 論<u>猶大</u>則曰、求主俯聽<u>猶大</u>之呼籲、導之歸於其民、使其手能為己戰、助之能禦其敵、○
申 33:8 論<u>利未</u>則曰、主之土明烏陵、付於敬主之虔誠人、昔在<u>瑪撒</u>、主嘗試之、在<u>米利巴</u>水、主嘗爭之、
申 33:9 因遵主命、守主約、論及父母、亦能言我未見之、不認兄弟、不識子女、
申 33:10 以主之法度教<u>雅各</u>、以主之律例誨<u>以色列</u>、焚香於主前、獻火焚祭在主之祭臺、
申 33:11 願主降福於其事業、其手所作悅納之、其敵及憾之者、願主擊其腰、使不復起、○
申 33:12 論<u>便雅憫</u>則曰、主所眷愛者、安居於主所、主終日護庇之、居其山脊 山脊原文作肩之間、○
申 33:13 論<u>約瑟</u>則曰、願其地蒙主賜福、以天上之寶、以甘露、以地下之淵、
申 33:14 以日生之寶、以月產之寶、
申 33:15 以古山之首物、以老嶽之異寶、
申 33:16 以地及盈地者之寶、以蒙居荊棘者之恩、願此福歸於<u>約瑟</u>之首、 或作願居荊棘者之恩歸約瑟之首降於兄弟中最尊者之頂、
申 33:17 其榮若首生之牡牛、其角如野牛之角、以將牴觸異邦至於地極、乃<u>以法蓮</u>之萬萬、<u>瑪拿西</u>之千千、○
申 33:18 論<u>西布倫</u>則曰、<u>西布倫</u>、爾出於外可喜、<u>以薩迦</u>、爾居於幕可樂、
申 33:19 必召民登山、在彼敬虔獻祭、得享海所出之豐裕、及沙所藏之珍奇、○
申 33:20 論<u>迦得</u>則曰、使<u>迦得</u>廣闊者、當受讚美、<u>迦得</u>伏如牝獅、以肩與首、一並斷傷、
申 33:21 彼先得 先得或作先簡其業、即設法者、為彼所存之分、遂往於民前、遵主命行公正、以義待<u>以色列</u>人、○
申 33:22 論<u>但</u>則曰、<u>但</u>若牡獅、躍自<u>巴珊</u>、○
申 33:23 論<u>拿弗他利</u>則曰、<u>拿弗他利</u>、足足沾恩、蒙主賜福、得西與南為業、○
申 33:24 論<u>亞設</u>則曰、<u>亞設</u>多子有福、為兄弟悅納、將浸足於油、
申 33:25 爾楗 楗或作履乃銅乃鐵、爾畢生如是剛強有力、○
<h2> 言<u>以色列</u>之美福
</h2>
申 33:26 <u>耶書崙</u>乎、無有若天主者、 或作耶書崙之天主無能比儗行天駕雲、赫赫顯威、降以救爾、
申 33:27 永生之天主、為爾護庇、恆於下土、以臂扶持、逐敵於爾前、命 爾曰、當行殲滅、
申 33:28 <u>以色列</u>民獨居而享綏安、<u>雅各</u>之目得見穀與酒之地、覆之之天、亦降甘露、
申 33:29 <u>以色列</u>乎、爾有福祉、何民若爾、為主所救、主護爾如盾、使爾以刃獲勝有榮、敵必諂媚於爾、 或作爾敵必服爾爾必履其山岡、
申 34:1 <h2><u>摩西</u>登<u>尼波</u>山</h2> <u>摩西</u>自<u>摩押</u>平原登<u>尼波</u>山、陟<u>耶利哥</u>相對之<u>毘斯迦</u>巔、主以<u>基列</u>全地、至於<u>但</u>、
申 34:2 <u>拿弗他利</u>全地、<u>以法蓮</u>、<u>瑪拿西</u>之地、<u>猶大</u>全地、至於西海、
申 34:3 南方與平原、即巴勒瑪城<u>耶利哥</u>之平原、 或作以及巴勒瑪城耶利哥之平原至於<u>瑣珥</u>、俱示<u>摩西</u>、使其觀之、
申 34:4 主告之曰、昔我誓於<u>亞伯拉罕</u> <u>以撒</u> <u>雅各</u>曰、我以地賜爾後裔、其地即此、我使爾目睹、惟不得過 <u>約但</u>而至之焉、<h2> 卒於彼葬於彼</h2>
申 34:5 於是主之僕<u>摩西</u>卒於彼、即在<u>摩押</u>地、如主所言、
申 34:6 葬於<u>摩押</u>地、在<u>伯毘珥</u>相對之谷中、至於今日、無人知其墓、
<h2> 記<u>摩西</u>之壽
</h2>
申 34:7 <u>摩西</u>卒時、年百有二十歲、其目未矇、其力未衰、
<h2> 民為之哀哭三旬
</h2>
申 34:8 <u>以色列</u>人於<u>摩押</u>平原為<u>摩西</u>哀哭三旬、哀哭<u>摩西</u>之期盈滿、
<h2> <u>約書亞</u>繼其職
</h2>
申 34:9 <u>嫩</u>之子<u>約書亞</u>因<u>摩西</u>曾按手於其首、故充以智慧之神、<u>以色列</u>人聽從之、遵主所諭<u>摩西</u>者而行、
<h2> 稱讚<u>摩西</u>
</h2>
申 34:10 此後<u>以色列</u>中、無復挺生先知若<u>摩西</u>者、為主覿面相識、
申 34:11 主亦遣之在<u>伊及</u>行諸奇事異跡、罰<u>法老</u>與其諸臣及其全地、
申 34:12 又在<u>以色列</u>眾目前、行種種大能之事、種種可畏之事、
書 1:1 <h2>主立<u>約書亞</u>繼<u>摩西</u></h2> 主之僕<u>摩西</u>死後、主諭<u>摩西</u>侍者<u>嫩</u>之子<u>約書亞</u>曰、
書 1:2 我僕<u>摩西</u>死矣、今爾起、導斯眾民、過此<u>約但</u>、至我所賜<u>以色列</u>人之地、
書 1:3 凡爾足所履之地、我悉賜爾、如我昔諭<u>摩西</u>之言、
<h2> 歷言<u>迦南</u>地境
</h2>
書 1:4 自曠野及此<u>利巴嫩</u>、至<u>伯拉</u>大河<u>赫</u>族之全地、至大海日入之所、悉為爾境、
<h2> 主許諾<u>約書亞</u>
</h2>
書 1:5 爾畢生無人能禦爾、我必祐 祐原文作偕下同爾、如昔祐<u>摩西</u>然、我不離爾、不棄爾、
書 1:6 爾當強爾心、壯爾志、 強爾心壯爾志或作奮勇勉力下同蓋爾必導此民得地為業、即我昔誓於其祖必賜之之地、
<h2> 訓以謹遵律法
</h2>
書 1:7 惟當強爾心、壯爾志、謹守遵行、我僕<u>摩西</u>所命爾之全律法、不偏於左、不偏於右、使爾無論何為、 何為原文作何往無不明哲、 或作無不利達
書 1:8 此律法之書、不可離爾口、晝夜思維、致爾謹守遵行凡載於書者、如是必亨通於凡所作、 於凡所作原文作於爾諸道如是必明哲、 必明哲或作必利達
書 1:9 我豈不命爾強爾心、壯爾志乎、勿驚惶、勿畏懼、爾無論何往、主爾之天主必祐爾、○
<h2> <u>約書亞</u>令民自備濟<u>約但</u>河
</h2>
書 1:10 於是<u>約書亞</u>命民間有司曰、
書 1:11 爾遍行營中諭民曰、當備餱糧、蓋三日內將渡此<u>約但</u>、入主爾之天主所賜爾為業之地、據而有之、
<h2> 提撕二支派人如<u>摩西</u>言持械濟河
</h2>
書 1:12 時、<u>約書亞</u>告<u>流便</u>人、<u>迦得</u>人、及<u>瑪拿西</u>半支派人、曰、
書 1:13 當追念主之僕<u>摩西</u>所諭爾之言云、主爾之天主之已賜安於爾、以斯地賜爾、
書 1:14 爾妻與幼穉及群畜、可留於<u>約但</u>東、<u>摩西</u>所予爾之地、 爾中所有戰士、當執兵刃、行於爾兄弟前以助之、
書 1:15 迨主賜安於爾兄弟、與爾無異、並獲主爾之天主所賜之之地、然後可歸爾曹所得之地、即主之僕<u>摩西</u>在<u>約但</u>東所予爾者、據而有之、
<h2> 彼眾答以凡百聽命
</h2>
書 1:16 彼眾對<u>約書亞</u>曰、凡爾所諭我者必行、凡爾所遣我者必往、
書 1:17 昔我聽從<u>摩西</u>、今亦聽從爾、惟願主爾之天主祐爾、如曾祐<u>摩西</u>然、
書 1:18 凡逆爾命、不遵爾所諭者、必治之死、爾惟強爾心壯爾志而已、
書 2:1 <h2>二偵者至<u>耶利哥</u>探地</h2> <u>嫩</u>之子<u>約書亞</u>由<u>什亭</u>遣二偵者、曰、往窺探斯地及<u>耶利哥</u>、二人遂往入妓家而宿、妓名<u>拉哈</u>、
書 2:2 或告<u>耶利哥</u>王曰、今夜有<u>以色列</u>二人來此、以窺斯地、
<h2> <u>拉哈</u>匿之於己家
</h2>
書 2:3 <u>耶利哥</u>王遣人見<u>拉哈</u>曰、已入爾家之人、當攜之出、蓋彼來此欲窺探全地、
書 2:4 婦將二人匿之、遂曰、果有人至我所、我未知從何來、
書 2:5 既昏、邑門將閉時、其人出矣、不知何往、速追必及、
書 2:6 蓋<u>拉哈</u>引二人上屋之平頂、有麻秸堆於頂上、遂藏之於其中、
書 2:7 <u>耶利哥</u>人往<u>約但</u>津追之、追者既出、邑門遂閉、
<h2> 二偵者與<u>拉哈</u>盟
</h2>
書 2:8 二人未寢、婦上屋頂、
書 2:9 謂之曰、主已將此地賜爾、為我所知、我儕悉懼爾、斯地一切居民、皆緣爾喪膽、
書 2:10 爾出<u>伊及</u>時、主為爾使紅海水涸、爾如何待<u>約但</u>東之<u>亞摩利</u>二王<u>西宏</u>及<u>噩</u>、即爾所殲滅者、此皆為我所聞、
書 2:11 我聞之心怯、各緣爾之故、魂不附體、 魂不附體或作志氣盡墜蓋主爾之天主乃上天下地之天主、
書 2:12 今我待爾以仁慈、爾當指主而誓、亦以仁慈待我父家、並示我以誠信之證、
書 2:13 必存留我父母兄弟姊妹及凡所有、救我生命、免於死亡、
書 2:14 二人對曰、爾若不洩我此事、則我以己命代爾、迨主以斯地賜我 民時、我必待爾以仁慈誠實、
書 2:15 於是婦以繩縋二人由牖而下、蓋其室在城垣、居於城垣上、
書 2:16 謂之曰、當往於山、在彼自匿三日、恐追者遇爾、迨追者返、然後前行、 前行原文作行爾路
書 2:17 二人對曰、爾使我所發之誓、我必守之而不失信、
書 2:18 我儕至斯地時、爾即以此紅繩、繫於縋我之牖、當集爾父母兄弟、與爾父之眷屬、悉入爾室、
書 2:19 凡出爾家門往外者、 若遇害、死由自取、 死由自取原文作其血必歸于其首我儕無辜、惟與爾在家者、有人害之、罪則歸我、 罪則歸我原文作其血必歸我之首
書 2:20 若爾洩我斯事、則爾使我所發之誓、與我無涉、
書 2:21 婦曰、可如爾言以行、遂遣之去、乃以紅繩繫於牖、
<h2> 二偵者濟河歸以實相告
</h2>
書 2:22 二人至於山、居三日、待追者返、追者一路尋求不遇、
書 2:23 二人下山而歸、渡河、至<u>嫩</u>之子<u>約書亞</u>所、以所遇之事悉告之、
書 2:24 又謂<u>約書亞</u>曰、主必以其全地付於我手、其地一切居民、皆緣我喪膽、
書 3:1 <h2><u>約書亞</u>率民至<u>約但</u>河</h2> 明日<u>約書亞</u>夙興、率<u>以色列</u>人眾、離<u>什亭</u>至<u>約但</u>、未渡前、宿於彼、
<h2> 官長諭民過河宜如何
</h2>
書 3:2 越三日、有司遍行營中、
書 3:3 諭民曰、爾見祭司<u>利未</u>人舁主爾天主之約匱、則離爾所而從其後、
書 3:4 但須離約匱約二百丈、 二百丈原文作二千尺不可與之相近、為使爾知所當行之路、因爾素行未嘗行此路、
書 3:5 <u>約書亞</u>告民曰、爾當潔己、因明日主必行奇事於爾中、
書 3:6 <u>約書亞</u>又告祭司曰、爾當舁約匱行於民前、祭司遂舁約匱行於民前、
<h2> 主鼓勵<u>約書亞</u>
</h2>
書 3:7 主諭<u>約書亞</u>曰、我今日始使爾為尊於<u>以色列</u>眾之目前、俾其知我昔祐<u>摩西</u>、今亦祐爾、
書 3:8 當命舁約匱之祭司曰、爾至<u>約但</u>水濱、當立於<u>約但</u>、 或作爾至約但當立於水濱
<h2> <u>約書亞</u>勉勸民
</h2>
書 3:9 <u>約書亞</u>告<u>以色列</u>人曰、爾曹前來聽主爾天主之命、
書 3:10 <u>約書亞</u>又曰、爾中有永生天主、必於爾前驅逐<u>迦南</u>人、<u>赫</u>人、<u>希未</u>人、<u>比利洗</u>人、<u>革迦撒</u>人、<u>亞摩利</u>人、<u>耶布斯</u>人、爾必知之、
書 3:11 普天下主宰之約匱、必先爾至<u>約但</u>河中、
書 3:12 當在<u>以色列</u>諸支派中擇十二人、各支派一人、
書 3:13 迨舁普天下主宰耶和華匱之祭司、立足於<u>約但</u>水中、則<u>約但</u>之水必絕流、自上而下之水、壁立若堆、
<h2> 河水中分
</h2>
書 3:14 民遂離幕、欲過<u>約但</u>、舁約匱之祭司行於民前時、
書 3:15 時、正收穫之日、<u>約但</u>水漲溢岸外、舁匱之祭司、至<u>約但</u>、足方入水、
書 3:16 則自上而下之水、壁立若堆、離<u>撒拉坦</u>旁之<u>亞當</u>邑甚遠、其向<u>亞拉巴</u> 亞拉巴或作平原海即鹽海、所流之水悉流絕、民遂由<u>耶利哥</u>相對之處過河、
書 3:17 舁主約匱之祭司、在<u>約但</u>河中立於乾地、待<u>以色列</u>眾民過<u>約但</u>、皆由乾地而過、
書 4:1 <h2>命揀十二人於河中取石十二立為證</h2> 眾民過<u>約但</u>已畢、主諭<u>約書亞</u>曰、
書 4:2 當於民中擇十二人、每支派一人、
書 4:3 命之曰、爾自<u>約但</u>河中、於祭司足立之所、取石十二、負之過河、置於今夜將宿之處、
書 4:4 於是<u>約書亞</u>召所備之<u>以色列</u>人中十二人、每支派一人、
書 4:5 謂之曰、當下<u>約但</u>、至主爾天主之匱前、各取一石、循<u>以色列</u>十二支派之數、負之於肩、
書 4:6 此石可於爾中為證、日後倘爾子孫問爾曰、此石何意、
書 4:7 則曰、昔主之約匱過<u>約但</u>、河水在約匱前絕流、此石在<u>以色列</u>人中、永為證誌
書 4:8 <u>以色列</u>人遵<u>約書亞</u>所命而行、於<u>約但</u>河中取石十二、循<u>以色列</u>支派之數、如主命<u>約書亞</u>者、負石至宿處、置之於彼、
<h2> 又立石十二於河中
</h2>
書 4:9 <u>約書亞</u>又以石十二、立於<u>約但</u>河中、舁約匱祭司足立之所、其石在彼、至今猶存、
書 4:10 舁匱之祭司、立於<u>約但</u>河中、待主命<u>約書亞</u>諭民之事已畢、皆遵<u>摩西</u>諭<u>約書亞</u>之命、於是民速過河、
書 4:11 眾民過河已畢、主之匱與祭司仍行於民前、
書 4:12 <u>流便</u>人、<u>迦得</u>人、及<u>瑪拿西</u>半支派人、遵<u>摩西</u>所諭之之命、各執兵刃、行於<u>以色列</u>人前、
書 4:13 約四萬備戰之人、過於主前、至<u>耶利哥</u>平原以待戰、
<h2> 主使<u>約書亞</u>為民所尊
</h2>
書 4:14 當日主使<u>約書亞</u>為尊於<u>以色列</u>眾之目前、<u>約書亞</u>在世時、民畏之、如昔畏<u>摩西</u>然、
書 4:15 主諭<u>約書亞</u>曰、
書 4:16 爾命舁法匱之祭司、自<u>約但</u>而上、
書 4:17 <u>約書亞</u>命祭司曰、爾可自<u>約但</u>而上、
書 4:18 舁主約匱之祭司、既自<u>約但</u>中而上、其足方至陸地、<u>約但</u>之水復流故處、漲溢岸外、
<h2> 將取自<u>約但</u>之石立於<u>吉甲</u>所記
</h2>
書 4:19 民自<u>約但</u>河出、其日即正月十日、在<u>耶利哥</u>東之<u>吉甲</u>列營、
書 4:20 <u>約書亞</u>以由<u>約但</u>河中所取之石十二、立於<u>吉甲</u>、
書 4:21 謂<u>以色列</u>人曰、日後倘爾子孫問長上曰、此石何意、
書 4:22 當告之曰、此乃證<u>以色列</u>人、昔由乾地過此<u>約但</u>、
書 4:23 蓋主爾之天主、使<u>約但</u>之水涸於爾前、待爾皆過、如主爾之天主使紅海涸於民前、待民 民原文均作我儕悉過然、
書 4:24 使天下萬民、皆知主之力極大、又使爾曹敬畏主爾之天主、至於永遠、
書 5:1 <h2><u>迦南</u>人聞其事甚畏怯</h2> <u>約但</u>西<u>亞摩利</u>諸王、與海濱<u>迦南</u>諸王、聞主於<u>以色列</u>人前、使<u>約但</u>之水涸、待<u>以色列</u>人悉過、則心怯膽喪、懼<u>以色列</u>人魂不附體、 魂不附體或作志氣盡墜○
<h2> <u>約書亞</u>行割禮
</h2>
書 5:2 當時主命<u>約書亞</u>曰、爾製利刀、 利刀或作石刀下同為<u>以色列</u>人復行割禮、
書 5:3 <u>約書亞</u>遂製利刀、在除皮山、為<u>以色列</u>人行割禮、
書 5:4 <u>約書亞</u>之行割禮有故焉、因昔出<u>伊及</u>民眾、其中丁男、即諸戰士、出<u>伊及</u>後、皆死於曠野途間、
書 5:5 凡出<u>伊及</u>之民、皆已受割禮、惟出<u>伊及</u>後、在曠野途間所生之民、悉未受割禮、
書 5:6 蓋<u>以色列</u>人遊行於曠野、歷四十年、待出<u>伊及</u>之民中一切戰士皆死、因其不遵主言、故主向其發誓、不容其得見主誓於列祖、必賜我儕之地、即流乳與蜜之地、
書 5:7 其子孫即主所使繼之者、因途間未受割禮
書 5:8 <u>約書亞</u>始為之行割禮、眾民受割禮已畢、則在營中各居其所、以待痊愈、
書 5:9 主諭<u>約書亞</u>曰、今日我使<u>伊及</u>之恥笑、 恥笑或作恥辱轉離爾曹、故名其地曰<u>吉甲</u>、 吉甲譯即轉離之義其名至今尚存、
<h2> 眾守逾越節於<u>吉甲</u>
</h2>
書 5:10 <u>以色列</u>人列營在<u>吉甲</u>、至 正月十四日夕、守逾越節於<u>耶利哥</u>平原、
書 5:11 逾越節之明日、民食其地所產之穀、當日食無酵餅與烘穀、
<h2> 瑪拿止降
</h2>
書 5:12 既食地之所產、此日瑪拿即止、<u>以色列</u>人不再得瑪拿、是年始食<u>迦南</u>地之所產、○
<h2> 天使顯見於<u>約書亞</u>
</h2>
書 5:13 <u>約書亞</u>在<u>耶利哥</u>境內時、舉目見一人手拔刀、迎面而立、<u>約書亞</u>就之、問曰、爾為我乎、為我敵乎、
書 5:14 曰、不然、我來欲為主軍之大帥、 或作我乃主軍之大帥適至<u>約書亞</u>面伏於地、拜曰、我主以何命命僕、
書 5:15 主軍之大帥諭<u>約書亞</u>曰、解屨於爾足、爾所立之處乃聖地、<u>約書亞</u>遵命而行、
書 6:1 <h2><u>耶利哥</u>緊閉嚴防</h2> <u>耶利哥</u>因懼<u>以色列</u>人、嚴閉城門、 或作耶利哥關閉城門因以色列人嚴閉無人出入、
<h2> 主諭<u>約書亞</u>如何環攻其城
</h2>
書 6:2 主諭<u>約書亞</u>曰、今我以<u>耶利哥</u>與其王及其戰士、悉付爾手、
書 6:3 爾曹諸戰士、當 一日一巡遶其城、如此六日、
書 6:4 祭司七人、各執角行於匱前、至第七日、須巡遶城七次、祭司吹角、
書 6:5 彼吹角、爾聞角聲、民眾當大聲而呼、城即塌陷、 塌陷或作傾圮下同使民各向迎面處直入、
書 6:6 <u>嫩</u>之子<u>約書亞</u>召諸祭司命之曰、爾舁約匱、七祭司各執角行於主之匱前、
書 6:7 又諭民曰、爾前往巡遶斯城、備戰之前隊、當行於主之匱前、
書 6:8 <u>約書亞</u>命民已畢、七祭司各執一角行於主前而吹之、主之約匱從其後、
書 6:9 備戰之前隊、行於吹角之祭司前、後隊行於匱後、祭司且行且吹角、
書 6:10 <u>約書亞</u>諭民曰、勿號呼、勿出聲、口勿出言、待我命爾號呼、則可號呼、
書 6:11 於是主之匱遶城一次、民眾返營、在營中宿焉、
<h2> 祭司舁約匱牽軍遶城
</h2>
書 6:12 明日<u>約書亞</u>夙興、祭司又舁主之匱、
書 6:13 祭司七人、各執一角、行於主之匱前而吹之、備戰之前隊行於前、後隊行於主之匱後、祭司且行且吹角、
書 6:14 第二日、遶城一次、遂返營、如是行六日、
書 6:15 第七日黎明、眾民夙興、如前遶城七次、
書 6:16 巡遶第七次、祭司吹角、<u>約書亞</u>諭民曰、今當號呼、蓋主以斯城賜爾、
<h2> 邑與其中人物或歸主或當滅
</h2>
書 6:17 此城及凡其中所有、 或歸主、 或當滅、惟妓<u>拉哈</u>曾匿我所遣之使、可生存與其全家、
書 6:18 物歸於主 或為當滅者、爾自慎、勿取之、取之則成為當滅者、並使<u>以色列</u>全營亦為當滅者、陷之於禍、
書 6:19 至於一切金銀及銅鐵器皿、悉歸於主為聖、收入主旨府庫、
<h2> 祭司吹角城垣傾圮
</h2>
書 6:20 於是祭司吹角、民號呼、民既聞角聲、即大聲號呼、城墻塌陷、民各向迎面處、直入城中而取其城、
書 6:21 以刃盡滅城中所有之男女老幼、牛羊與驢、
<h2> <u>拉哈</u>得救
</h2>
書 6:22 <u>約書亞</u>命昔窺探斯地之二人曰、爾入妓之室、攜其婦出、及凡所有、循爾向彼所誓之言、
書 6:23 於是昔為偵者之 二少年人遂往、以<u>拉哈</u>與其父母兄弟及凡所有並一切親屬、皆攜之出、置於<u>以色列</u>營外、
書 6:24 <u>以色列</u>人以火燬城、與其中所有、惟金銀及銅鐵器皿、收於主殿之府庫、
書 6:25 <u>約書亞</u>保全妓<u>拉哈</u>與其父家、及凡所有、緣曾匿<u>約書亞</u>所遣窺探<u>耶利哥</u>之使者、<u>拉哈</u>居<u>以色列</u>人中、至於今日、
<h2> <u>約書亞</u>預詛重建<u>耶利哥</u>城者
</h2>
書 6:26 當時<u>約書亞</u>誓曰、凡起而復建此<u>耶利哥</u>城者、當受詛於主前、築基時必喪長子、安門時必喪季子、
書 6:27 主祐<u>約書亞</u>、聲名遍揚於四方、
書 7:1 <h2><u>以色列</u>人見敗於<u>艾</u>人</h2> <u>以色列</u>人擅取歸主之物而犯罪、蓋<u>猶大</u>支派、<u>謝拉</u>曾孫<u>颯底</u>孫<u>迦米</u>子<u>亞干</u>、取歸主之物、故主怒<u>以色列</u>人、○
書 7:2 <u>約書亞</u>自<u>耶利哥</u>遣人往<u>艾</u>、近<u>伯亞文</u>、在<u>伯特利</u>東、告之曰、爾上窺探其地、其人遂上窺探<u>艾</u>、
書 7:3 返見<u>約書亞</u>曰、不必眾民偕上、祗須二三千人上擊<u>艾</u>、<u>艾</u>人稀少、無庸勞眾民偕往、
書 7:4 於是民中約有三千人往<u>艾</u>、竟在<u>艾</u>人前逃遁、
書 7:5 <u>艾</u>人擊其中三十六人、自城門前追至<u>示巴琳</u>、擊之於下坡、民遂心怯、懦弱如水、
<h2> <u>約書亞</u>哀禱
</h2>
書 7:6 <u>約書亞</u>裂衣、與<u>以色列</u>長老、首蒙塵埃、在主之匱前俯伏於地、至於昏暮、
書 7:7 <u>約書亞</u>禱曰、主天主歟、何導斯民過<u>約但</u>、付我於<u>亞摩利</u>人手、使我滅亡乎、不如我仍居<u>約但</u>東為幸、
書 7:8 主歟、<u>以色列</u>人既為敵人所敗、 為敵人所敗原文作以背向敵下同我何言哉、
書 7:9 <u>迦南</u>人與此地一切居民聞之、必環而攻我、滅我名於天下、然主名為大、何以使人尊崇、 原文作主為主之大名將如何而行
<h2> 主示以如何行
</h2>
書 7:10 主諭<u>約書亞</u>曰、爾起、何俯伏於此、
書 7:11 <u>以色列</u>人犯罪、背我所命之約、擅取歸我之物、又偷竊、又隱諱、又藏匿於器中、
書 7:12 故<u>以色列</u>人不能禦敵、必為敵所敗、蓋成為當滅者、如不除擅取歸我物之罪、我不復祐爾曹、
書 7:13 爾起、使民自潔、諭之曰、明日當自潔、蓋主<u>以色列</u>之天主如是云、<u>以色列</u>人、爾中有擅取歸我物之罪、故爾未除此罪、不能禦敵、
書 7:14 詰朝、爾各支派當至 以掣籤、主所取之支派、必使各宗族至、主所取之宗族、必使各家至、主所取之家、必使各人至、
書 7:15 主所取之人、乃擅取歸主物者、必以火焚燬其人與凡所有、緣背主之約、於<u>以色列</u>中行可憎之事、
<h2> 籤掣<u>亞干</u>
</h2>
書 7:16 明日<u>約書亞</u>夙興、使<u>以色列</u>各支派至 掣籤而取<u>猶大</u>支派、
書 7:17 使<u>猶大</u>支派各宗族至而取<u>謝拉</u>宗族、使<u>謝拉</u>宗族各家至而取<u>颯底</u>家、
書 7:18 使其家各人至而取<u>猶大</u>支派、<u>謝拉</u>曾孫<u>颯底</u>孫<u>迦米</u>子<u>亞干</u>、
<h2> <u>亞干</u>認罪
</h2>
書 7:19 <u>約書亞</u>謂<u>亞干</u>曰、吾子、爾當歸榮於主<u>以色列</u>之天主、認罪於其前、以爾所行告我、毋隱於我、
書 7:20 <u>亞干</u>對<u>約書亞</u>曰、我果獲罪於主<u>以色列</u>之天主、我之所行如此如此、
書 7:21 我於奪獲貨財中、見自<u>示拿</u>來之美服一襲、銀二百舍客勒、  約一百兩金一錠重五十舍客勒、  約二十五兩我貪而取之、今物在我幕中藏於地、銀在衣下、
<h2> <u>亞干</u>及其眷屬見殺於<u>亞割</u>谷
</h2>
書 7:22 <u>約書亞</u>遣人趨至幕、物果藏於幕、銀在衣下、
書 7:23 乃自幕中取出、攜至<u>約書亞</u>與<u>以色列</u>人所、置於主前、
書 7:24 <u>約書亞</u>與<u>以色列</u>人、以<u>謝拉</u>裔<u>亞干</u>、與銀與衣服、與金一錠、並其子女牛驢羊幕、及一切所有、皆攜至<u>亞割</u>谷、
書 7:25 <u>約書亞</u>曰、爾何使我儕陷於禍、今主亦降禍於爾、於是<u>以色列</u>人擊之以石、焚之以火、又擲石於屍上、
書 7:26 堆石成大岡、以掩其上、至今尚存、於是主息其烈怒、故名其地曰<u>亞割</u> 亞割譯即禍患之義谷、至今日尚有此名、
書 8:1 <h2>主鼓勵<u>約書亞</u></h2> 主諭<u>約書亞</u>曰、毋恐懼、毋膽怯、率眾戰士起往<u>艾</u>、我以<u>艾</u>之王、與其民其邑其地、悉付爾手、
書 8:2 爾必待<u>艾</u>與其王、如昔待<u>耶利哥</u>與其王然、惟邑中貨財牲畜、爾可自取、當設伏兵於邑後、 邑後或作邑西下同
<h2> <u>約書亞</u>策取<u>艾</u>城
</h2>
書 8:3 於是<u>約書亞</u>與眾戰士皆起、欲往攻<u>艾</u>、<u>約書亞</u>選大勇士三萬、夜間遣之往、
書 8:4 命之曰、當伏於邑後、以攻其邑、勿離邑甚遠、當各預備、
書 8:5 我與所率之人、近於邑前、彼出邑以攻我、與昔無異、我則逃遁其前、
書 8:6 彼必追我、我逃遁其前、彼意謂<u>以色列</u>人逃遁如昔、我逃遁其前、必誘之出邑、 或作彼必追我被誘出邑彼意謂以色列人逃遁如昔故我儕逃遁其前
書 8:7 其時爾從伏處而出、以取其邑、蓋主爾之天主必以邑付於爾手、
書 8:8 既取其邑、必焚之以火、遵主所諭而行、此乃我所命爾者、
書 8:9 <u>約書亞</u>既遣之、遂往伏處、伏於<u>伯特利</u>與<u>艾</u>之間、在<u>艾</u>西、是夜<u>約書亞</u>宿於民中、
書 8:10 明日<u>約書亞</u>夙興、核民數、偕<u>以色列</u>諸長老、率民往攻<u>艾</u>、
書 8:11 所率諸戰士、近於邑前、列營於<u>艾</u>北、營與<u>艾</u>之間有一谷、
書 8:12 又選五千人、使伏於<u>伯特利</u>與<u>艾</u>之間、在<u>艾</u>西、 艾西又作邑西
書 8:13 民眾全軍、列陳於邑北、伏兵在邑西、是夜<u>約書亞</u>至谷中、
書 8:14 <u>艾</u>王見之、則與其眾民、邑中諸人、迅速蚤起、於所定之時以出、至<u>亞拉巴</u> 亞拉巴或作平原前、欲與<u>以色列</u>人戰、不知邑後有伏兵、
書 8:15 <u>約書亞</u>與<u>以色列</u>眾佯敗其前、向曠野而逃、
書 8:16 在<u>艾</u>之 在艾之又作邑中眾民、集以追之、追<u>約書亞</u>、乃被誘離邑、
書 8:17 <u>艾</u>與<u>伯特利</u>不留一人、悉出追<u>以色列</u>人、未閉邑門、追<u>以色列</u>人、
書 8:18 主諭<u>約書亞</u>曰、以手執之戈指<u>艾</u>、我以斯邑付於爾手、<u>約書亞</u>以手執之戈指邑、
書 8:19 手舉時、伏兵急起離伏處、趨入邑中而取之、速以火焚其邑、
書 8:20 <u>艾</u>人回首而望、見邑中煙燄沖天、欲逃而無可逃、佯敗逃於曠野之<u>以色列</u>人、轉攻<u>艾</u>人、
書 8:21 <u>約書亞</u>與<u>以色列</u>人、見伏兵取邑、邑中煙燄飛騰、遂轉而擊<u>艾</u>人、
書 8:22 伏兵亦出邑迎擊之、<u>艾</u>人困於<u>以色列</u>人間、前後皆<u>以色列</u>人、<u>以色列</u>人殺之、無一人存留、無一人逃脫、
書 8:23 生擒<u>艾</u>王、解至<u>約書亞</u>前、
書 8:24 <u>以色列</u>人在田間、在曠野、殺滅所追<u>艾</u>之居民、盡亡於刃、 或作艾之居民追以色列人至田野反被以色列人殺滅盡亡於刃後、<u>以色列</u>人返而入邑、擊之以刃、
書 8:25 是日<u>艾</u>之居民俱亡、計男女一萬二千人、
書 8:26 蓋<u>約書亞</u>執戈而指<u>艾</u>不垂其手、直至<u>艾</u>之居民盡滅、
書 8:27 惟邑中牲畜貨財、皆為<u>以色列</u>人所取、循主諭<u>約書亞</u>之命、
書 8:28 <u>約書亞</u>焚<u>艾</u>、使為瓦礫、永為荒場、至於今日、
<h2> 懸<u>艾</u>王於木
</h2>
書 8:29 懸<u>艾</u>王於木、至於日暮、日入時、<u>約書亞</u>命取屍下木、投於邑門、屍上堆石、成為大岡、至今尚存、○
<h2> <u>約書亞</u>建祭臺
</h2>
書 8:30 時<u>約書亞</u>在<u>以八</u>山為主<u>以色列</u>之天主建祭臺、
書 8:31 循主之僕<u>摩西</u>命<u>以色列</u>人、亦循<u>摩西</u>律法書所載、建祭臺乃用未雕鑿未經鐵器之石、祭臺上、眾獻火焚祭於主、亦獻平安祭、
<h2> 錄律法於石
</h2>
書 8:32 <u>約書亞</u>在彼、以<u>摩西</u>為<u>以色列</u>人 為以色列人原文作在以色列人前所書之律法書、抄錄於石、
書 8:33 <u>以色列</u>眾、與其長老、有司、士師、悉立於約匱之左右、與舁主約匱之祭司<u>利未</u>人相對、 外邦之客旅土著俱在、其半向 向或作在下同<u>基利心</u>山、其半向<u>以八</u>山、循主之僕<u>摩西</u>所命、為<u>以色列</u>人祝福、
<h2> 宣讀律法書降福降禍之言
</h2>
書 8:34 此後<u>約書亞</u>宣讀律法書論賜福降禍之諸言、 或作宜讀作法諸言無論祝福詛咒皆律法書所載、
書 8:35 凡<u>摩西</u>所命者、<u>約書亞</u>於<u>以色列</u>會眾、與其婦人子女、及其中往來之 外邦客旅前、皆宣讀之、不遺一言、
書 9:1 <h2>諸王會盟謀攻<u>以色列</u></h2> <u>約但</u>西、居山地、居窪地、居對<u>利巴嫩</u>大海濱之諸王、 居對利巴嫩大海濱之諸王或作居大海濱至於利巴嫩諸王即<u>赫</u>人、<u>亞摩利</u>人、<u>迦南</u>人、<u>比利洗</u>人、<u>希未</u>人、<u>耶布斯</u>人諸王、既聞斯事、
書 9:2 則一心集聚、欲攻<u>約書亞</u>與<u>以色列</u>人、○
<h2> <u>基遍</u>民設計請盟於<u>約書亞</u>
</h2>
書 9:3 <u>基遍</u>居民、聞<u>約書亞</u>向<u>耶利哥</u>與<u>艾</u>所行者、
書 9:4 乃設詭計、佯為使者、 佯為使者又作自裹餱糧取敝舊行囊、與敝舊裂而補之酒革囊負於驢、
書 9:5 足納縫補敝履、身衣敝衣、所有之餱糧、既乾且霉、
書 9:6 至<u>吉甲</u>營中見<u>約書亞</u>、謂<u>約書亞</u>與<u>以色列</u>人曰、我儕自遠方來、求與我立約、
書 9:7 <u>以色列</u>人謂此<u>希未</u>人曰、恐爾居於我中、焉能與爾立約乎、
書 9:8 彼謂<u>約書亞</u>曰、我儕願為爾僕、<u>約書亞</u>曰、爾曹為誰、從何而來、
書 9:9 對曰、僕等緣爾天主耶和華之名、自極遠之地而來、蓋聞其聲名、與其在<u>伊及</u>所行者、
書 9:10 又聞其所行於<u>約但</u>東<u>亞摩利</u>二王、即<u>希實本</u>王<u>西宏</u>、與都<u>亞斯他錄</u>之<u>巴珊</u>王<u>噩</u>、
書 9:11 故我長老與我地居民、謂我曰、當裹途間餱糧、往見<u>以色列</u>人曰、願為爾僕、今求爾與我立約、
書 9:12 我由家所攜之餅、以作餱糧、啟行往見爾時尚熱、今乾且霉、
書 9:13 盛酒之革囊、盛酒時尚新、今已破裂、我之衣履、因途甚遠、悉已敝焉、
書 9:14 <u>以色列</u>人受其食物、並未請命於主、
書 9:15 於是<u>約書亞</u>與之議和立約、以存其生、會眾牧伯亦與彼立誓、
<h2> <u>以色列</u>人覷破其詐使之為奴
</h2>
書 9:16 立約後越三日、則聞其為近鄰、居於<u>以色列</u>中、
書 9:17 <u>以色列</u>人啟行、第三日至其邑、其邑即<u>基遍</u>、<u>基非拉</u>、<u>比綠、基列耶琳</u>、
書 9:18 會中牧伯、既指主<u>以色列</u>之天主、與之立誓、故<u>以色列</u>人不擊之、會眾怨牧伯、
書 9:19 眾牧伯謂會眾曰、我儕既指主<u>以色列</u>之天主、與彼立誓、則不可加害於彼、
書 9:20 當如是待斯人、 使為析薪者、汲水者、服事會眾、但當存其生、不然、恐因我儕與彼所立之誓、而 主怒臨及我儕、 不然恐因我儕與彼所立之誓而主怒臨及我儕或作否則背我儕與彼所立之誓恐主怒臨及我儕
書 9:21 牧伯再謂會眾曰、當存其生、於是 使彼為析新者、汲水者、服事會眾、循牧伯論彼所言、
書 9:22 <u>約書亞</u>召之曰、爾實居我中、何欺我、言離此甚遠耶、
書 9:23 緣此爾必受咒詛、爾中無一人不為奴在我天主殿中、為析薪者、汲水者、
書 9:24 對<u>約書亞</u>曰、有人告僕等云、爾之天主耶和華曾諭其僕<u>摩西</u>、將以此全地賜爾、並於爾前將滅此地一切居民、我緣爾之故、甚畏喪命、故行此事、
書 9:25 今我在爾手、爾所視為善為是、可行於我、 爾所視為善為是可行於我或作爾欲如何待我可任爾意以行
書 9:26 於是<u>約書亞</u>救之於<u>以色列</u>人手、禁眾勿殺之、<u>約書亞</u>待之如此、
書 9:27 當日<u>約書亞</u>使其人為析新者、汲水者、服事會眾、亦服事主之祭臺、在主選 為聖所之處、至於今日、
書 10:1 <h2>五王合攻<u>基遍</u></h2> <u>耶路撒冷</u>王<u>亞多尼洗德</u>、聞<u>約書亞</u>取<u>艾</u>而盡滅之、待<u>艾</u>與其王、如昔待<u>耶利哥</u>與其王然、亦聞<u>基遍</u>人與<u>以色列</u>人立和約、而居<u>以色列</u>人之中、
書 10:2 乃懼甚、蓋<u>基遍</u>原為大邑、與王都無異、較之<u>艾</u>尤大、而人皆勇士、
書 10:3 於是<u>耶路撒冷</u>王<u>亞多尼洗德</u>、遣人往見<u>希伯崙</u>王<u>何咸</u>、<u>耶末</u>王<u>昆蘭</u>、<u>拉吉</u>王<u>耶非亞</u>、<u>伊磯倫</u>王<u>底璧</u>、告之曰、
書 10:4 求爾來助我、我儕可攻擊<u>基遍</u>、因與<u>約書亞</u>及<u>以色列</u>人立和約、
書 10:5 <u>亞摩利</u>五王、即<u>耶路撒冷</u>王、<u>希伯崙</u>王、<u>耶末</u>王、<u>拉吉</u>王、<u>伊磯倫</u>王、率其一切軍旅、聚集而上、對<u>基遍</u>列營而攻之、
<h2> <u>約書亞</u>率軍濟助<u>基遍</u>
</h2>
書 10:6 <u>基遍</u>人遣人往<u>吉甲</u>、進營見<u>約書亞</u>曰、莫袖手不顧僕等、速來救我助我、蓋居山之<u>亞摩利</u>諸王、集以攻我、
書 10:7 <u>約書亞</u>率一切戰士及諸大勇士、自<u>吉甲</u>而上、
書 10:8 主諭<u>約書亞</u>曰、勿懼之、我以斯眾付爾手、其中無一人能禦爾者、
書 10:9 <u>約書亞</u>終夜自<u>吉甲</u>前進、猝然臨敵、
書 10:10 主使敵潰亂於<u>以色列</u>人前、<u>約書亞</u>大敗之於<u>基遍</u>、直追至<u>伯和崙</u>坡、擊之至<u>亞西加</u>與<u>瑪基大</u>、
<h2> 天主雨雹擊敵軍
</h2>
書 10:11 敵方於<u>以色列</u>人前逃遁、適下<u>伯和崙</u>坡、主自天降大雹 大雹原文作大石擊敵、直降至<u>亞西加</u>、敵多死亡、死於雹者、較<u>以色列</u>人以刃殺者尤眾、
<h2> <u>約書亞</u>禱主使日月停留
</h2>
書 10:12 當主使<u>以色列</u>人敗<u>亞摩利</u>人日、<u>約書亞</u>於<u>以色列</u>人前禱主曰、願日停於<u>基遍</u>、月止於<u>亞耶崙</u>谷、
書 10:13 於是日停月止、待民向敵復仇、是事載於雅煞珥書、日停天中不速入、約一終日、
書 10:14 此日主聽世人之言、此日前、此日後、未有如此之一日、蓋主為<u>以色列</u>人戰也、
書 10:15 <u>約書亞</u>率<u>以色列</u>眾、返<u>吉甲</u>營、
<h2> 五王逃匿洞中
</h2>
書 10:16 五王逃至<u>瑪基大</u>、匿於穴、
書 10:17 或告<u>約書亞</u>曰、五王在<u>瑪基大</u>、匿於穴、
書 10:18 <u>約書亞</u>命曰、轉大石於穴口、令人守之、
書 10:19 爾勿遲延、當追爾敵、擊其後軍、不容其入己之城、蓋主爾之天主必付之於爾手、
書 10:20 <u>約書亞</u>與<u>以色列</u>人擊敗仇敵、大殺其眾、至於殲滅、有數人逃遁、避入鞏固之城、
書 10:21 民眾安然返<u>瑪基大</u>營、見<u>約書亞</u>、無一人敢向<u>以色列</u>人出詈言、 出詈言或作翻舌
<h2> 五王被攜出洞
</h2>
書 10:22 <u>約書亞</u>命曰、啟穴口、攜五王出穴至我前、
書 10:23 眾如斯行、攜五王、即<u>耶路撒冷</u>王、<u>希伯崙</u>王、<u>耶末</u>王、<u>拉吉</u>王、<u>伊磯倫</u>王、皆出穴、
<h2> 五王見辱
</h2>
書 10:24 既攜出五王至<u>約書亞</u>前、<u>約書亞</u>召<u>以色列</u>眾至、謂所率戰士之諸將曰、來前、置足於此王之頸、遂前、置足於其頸、
書 10:25 <u>約書亞</u>謂之曰、勿恐懼、勿膽怯、當強爾心壯爾志、蓋主必如是待爾所攻之一切仇敵、
<h2> 五王見殺懸於木
</h2>
書 10:26 後、<u>約書亞</u>擊五王、殺而懸之於五木、懸於木至於日暮、
書 10:27 日入時、<u>約書亞</u>命人取屍下木、擲於所匿之穴中、以數大石置於穴口、至今尚存、
<h2> 七王見敗
</h2>
書 10:28 當日<u>約書亞</u>取<u>瑪基大</u>、擊之以刃、滅其王與其中所有之人、一無所留、待<u>瑪基大</u>王、如昔待<u>耶利哥</u>王然、
書 10:29 <u>約書亞</u>率<u>以色列</u>眾、自<u>瑪基大</u>往<u>立拿</u>、攻<u>立拿</u>、
書 10:30 主以<u>立拿</u>與其王、付於<u>以色列</u>人手、<u>約書亞</u>擊之以刃、殺其中所有之人、一無所留、待<u>立拿</u>王、如昔待<u>耶利哥</u>王然、
書 10:31 <u>約書亞</u>率<u>以色列</u>眾、自<u>立拿</u>往<u>拉吉</u>、列營而攻之、
書 10:32 主以<u>拉吉</u>付於<u>以色列</u>人手、明日取之、擊之以刃、殺其中所有之人、待之如待<u>立拿</u>無異、
書 10:33 時<u>基色</u>王<u>何蘭</u>來助<u>拉吉</u>、<u>約書亞</u>擊之與其民、不留一人、
書 10:34 <u>約書亞</u>率<u>以色列</u>眾、自<u>拉吉</u>往<u>伊磯倫</u>、列營而攻之、
書 10:35 當日取之、擊之以刃、於是日盡滅其中所有之人、如所行於<u>拉吉</u>無異、
書 10:36 <u>約書亞</u>率<u>以色列</u>眾、自<u>伊磯倫</u>往<u>希伯崙</u>、列營而攻之、
書 10:37 取之、擊之以刃、與其王、及其鄉邑、殺其中所有之人、一無所留、如所行於<u>伊磯倫</u>無異、盡滅<u>希伯崙</u>與其中所有之人、
書 10:38 <u>約書亞</u>率<u>以色列</u>眾、返<u>底璧</u>而攻之、
書 10:39 取<u>底璧</u>、擒其王、又取其諸鄉邑、擊之以刃、盡滅其中所有之人、一無所留、待<u>底璧</u>與其王、如昔待<u>希伯崙</u> <u>利比拿</u>與其王無異、
書 10:40 <u>約書亞</u>遍攻全地、即山地、南方、窪地、山麓、與其諸王、一無所留、凡有血氣者盡滅之、循主<u>以色列</u>之天主命、
書 10:41 自<u>迦叠巴尼亞</u>、至<u>迦薩</u>、<u>哥珊</u>全地、以及<u>基遍</u>、悉為<u>約書亞</u>所擊、
書 10:42 <u>約書亞</u>一時敗諸王而取其地、蓋主<u>以色列</u>之天主、為<u>以色列</u>人戰也、
<h2> <u>約書亞</u>率眾歸<u>吉甲</u>
</h2>
書 10:43 <u>約書亞</u>遂率<u>以色列</u>人返<u>吉甲</u>營、
書 11:1 <h2><u>約書亞</u>敗數王於<u>米倫</u>水</h2> <u>夏瑣</u>王<u>耶賓</u>既聞斯事、遣人往見<u>瑪頓</u>王<u>約巴</u>、與<u>伸崙</u>王並<u>押煞</u>王、
書 11:2 又往見居北之山地、<u>基尼烈</u>以南之<u>亞拉巴</u>、 亞拉巴或作平原窪地、西之<u>那弗多珥</u> 那弗多珥或作多珥境之諸王、
書 11:3 居東居西之<u>迦南</u>人、與居山地之<u>亞摩利</u>人、<u>赫</u>人、<u>比利洗</u>人、<u>耶布斯</u>人、及居<u>黑門</u>山麓、與<u>米斯巴</u>地之<u>希未</u>人、
書 11:4 此諸王率其軍旅而出、其人多如海濱之沙、車馬亦甚眾、
書 11:5 列王咸集、至<u>米倫</u>水、同列其營、欲與<u>以色列</u>人戰、
書 11:6 主諭<u>約書亞</u>曰、勿因之而懼、明日此時、我將斯眾付於<u>以色列</u>人、俱為其所殺、爾當傷其馬之足、以火焚其車輛、
書 11:7 <u>約書亞</u>率諸戰士、突至<u>米倫</u>水攻敵、
書 11:8 主以敵付<u>以色列</u>人手、<u>以色列</u>人擊之、追至<u>西頓</u>大邑、亦至<u>米斯利弗瑪音</u>、及東之<u>米斯巴</u>平原、盡殺之、不留一人、
書 11:9 <u>約書亞</u>遵主所諭之命而行、傷其馬之足、以火焚其車輛、
<h2> 取<u>夏瑣</u>
</h2>
書 11:10 當時<u>約書亞</u>返、取<u>夏瑣</u>、以刃擊其王、因<u>夏瑣</u>素於此諸國中為首、
書 11:11 其中之人、擊以刃而盡滅之、不留一人、遂以火焚<u>夏瑣</u>、
書 11:12 此諸王之城邑、<u>約書亞</u>悉取之、又擒獲其王、擊之以刃而盡滅之、循主之僕<u>摩西</u>所命、
書 11:13 建於岡之邑、<u>以色列</u>人未焚、獨<u>夏瑣</u>為<u>約書亞</u>所焚、
書 11:14 諸邑之貨財牲畜、<u>以色列</u>人取之、惟人則擊之以刃而殲滅之、不留一人、
書 11:15 昔主命其僕<u>摩西</u>、<u>摩西</u>傳命<u>約書亞</u>、<u>約書亞</u>皆遵行、凡主命<u>摩西</u>之事、<u>約書亞</u>無不遵行、
<h2> 盡取其地之四境
</h2>
書 11:16 <u>約書亞</u>取此全地、即山地、南方全地、<u>哥珊</u>全地、窪地、<u>亞拉巴</u>、 亞拉巴或作平原<u>以色列</u>山、及山下窪地、
書 11:17 自近<u>西珥</u>之童山、至<u>黑門</u>山下<u>利巴嫩</u>平原之<u>巴力迦得</u>、又擒其諸王擊而殺之、
書 11:18 <u>約書亞</u>戰此諸王為日已久、
書 11:19 除居<u>基遍</u>之<u>希未</u>人而外、無一邑之人、與<u>以色列</u>人和好、所有之邑、<u>以色列</u>人悉戰而取之、
書 11:20 蓋主使其 使其或作聽其剛愎厥心、與<u>以色列</u>人戰、而為<u>以色列</u>人所滅、不蒙憐恤、乃至勦除、循主諭<u>摩西</u>之命、
<h2> 剿滅<u>亞衲</u>族
</h2>
書 11:21 是時<u>約書亞</u>至、以山地、<u>希伯崙</u>、<u>底璧</u>、<u>亞拿伯</u>、<u>猶大</u>、全山、<u>以色列</u>全山、所有<u>亞衲</u>族人、盡行翦滅、並滅其諸邑、
書 11:22 <u>亞衲</u>族人、無一存於<u>以色列</u>人之地、惟於<u>迦薩</u> <u>迦特</u> <u>亞實突</u>有之、
書 11:23 於是<u>約書亞</u>循主所諭<u>摩西</u>之命、取此全地、賜<u>以色列</u>人為業、循其支派之家族、此後斯地息戰、
書 12:1 <h2>述<u>摩西</u>於河東所取二王之地</h2> <u>以色列</u>人在<u>約但</u>東、日出之所、擊二王而得其地、即自<u>亞嫩</u>溪至<u>黑門</u>山、及東方全<u>亞拉巴</u>、 亞拉巴或作平原
書 12:2 此二王即都<u>希實本</u>之<u>亞摩利</u>王<u>西宏</u>、其原轄之地、即<u>基列</u>之半、自<u>亞嫩</u>溪濱之<u>亞羅珥</u>、及州中 州中或作谷中下同之邑、至<u>亞捫</u>人之交界<u>雅博</u>溪、
書 12:3 又東向之<u>亞拉巴</u>、至<u>基尼列</u>海、 海或作湖又至<u>亞拉巴</u>海、即鹽海向東、與<u>伯耶西末</u>相對、又南向至<u>毘斯迦</u>山麓、 又南向至毘斯迦山麓或作又自提縵沿毘斯迦山麓
書 12:4 都<u>亞斯他錄</u>及<u>以得來</u>之<u>巴珊</u>王<u>噩</u>、為<u>利乏音</u>族 利乏音族或作偉人下同所存者、
書 12:5 其原轄之地、即<u>黑門</u>山、<u>撒迦</u>與<u>巴珊</u>全地、至<u>基述</u>族<u>瑪迦</u>族之交界、及<u>基列</u>之半、至<u>希實本</u>王<u>西宏</u> 國之界、
書 12:6 此二王為主之僕<u>摩西</u>與<u>以色列</u>人所擊、主之僕<u>摩西</u>、以其地賜<u>流便</u>支派、<u>迦得</u>支派、及<u>瑪拿西</u>半支派為業、
<h2> <u>約書亞</u>於河西取三十一王並取其地
</h2>
書 12:7 <u>約書亞</u>與<u>以色列</u>人、在<u>約但</u>西所擊之諸王、 彼原轄之地、即自<u>利巴嫩</u>平原之<u>巴力迦得</u>、至近<u>西珥</u>之童山、<u>約書亞</u>以此地予<u>以色列</u>諸支派、循其家族為業、
書 12:8 即山地、窪地、<u>亞拉巴</u>、 亞拉巴或作平原山麓、曠野、南方、即<u>赫</u>人、<u>亞摩利</u>人、<u>迦南</u>人、<u>比利洗</u>人、<u>希未</u>人、<u>耶布斯</u>人之地
書 12:9 其諸王、一為<u>耶利哥</u>王、一為近<u>伯特利</u>之<u>艾</u>王、
書 12:10 一為<u>耶路撒冷</u>王、一為<u>希伯崙王</u>、
書 12:11 一為<u>耶末</u>王、一為<u>拉吉</u>王、
書 12:12 一為<u>伊磯倫</u>王、一為<u>基色</u>王、
書 12:13 一為<u>底璧</u>王、一為<u>基德</u>王、
書 12:14 一為<u>何珥瑪</u>王、一為<u>亞拉得</u>王、
書 12:15 一為<u>立拿</u>王、一為<u>亞杜郎</u>王、
書 12:16 一為<u>瑪基大</u>王、一為<u>伯特利</u>王、
書 12:17 一為<u>他普亞</u>王、一為<u>希弗</u>王、
書 12:18 一為<u>亞弗</u>王、一為<u>拉沙倫</u>王、
書 12:19 一為<u>瑪頓</u>王、一為<u>夏瑣</u>王、
書 12:20 一為<u>伸崙米倫</u>王、一為<u>押煞</u>王、
書 12:21 一為<u>他納</u>王、一為<u>米吉多</u>王、
書 12:22 一為<u>基叠</u>王、一為近<u>迦密</u>之<u>約念</u>王、
書 12:23 一為<u>那法多珥</u>境內之<u>多珥</u>王、一為<u>吉甲</u>之異族王、
書 12:24 一為<u>得撒</u>王、共三十一王、
書 13:1 <h2>歷舉<u>約書亞</u>未取之地</h2> <u>約書亞</u>壽高年邁、主諭之曰、爾壽高年邁、所餘當取之地、猶甚多焉、
書 13:2 所餘之地、即<u>非利士</u>全境、<u>基述</u>全地、
書 13:3 自<u>伊及</u>前之<u>西曷</u>河 河或作溪以北、至<u>以革倫</u>界、悉屬<u>迦南</u>人之地、屬<u>非利士</u>五伯 之地、即屬<u>迦薩</u>地、屬<u>亞實突</u>地、屬<u>亞實基倫</u>地、屬<u>迦特</u>地、又有<u>亞衛</u>人之地、
書 13:4 又南方<u>迦南</u>全地、及屬<u>西頓</u>人之<u>米亞拉</u>、至<u>亞弗</u>、至<u>亞摩利</u>人之交界、
書 13:5 又有<u>迦巴勒</u>人之地、東方<u>利巴嫩</u>全境、即自<u>黑門</u>山麓之<u>巴力迦得</u>、至<u>哈末</u>、
書 13:6 山地居民、自<u>利巴嫩</u>至<u>米斯利弗瑪音</u>、一切<u>西頓</u>人、我必驅逐於<u>以色列</u>人前、惟爾當遵我所命爾者、鬮分其地、予<u>以色列</u>人為業、
書 13:7 爾當分斯地予九支派、及<u>瑪拿西</u>半支派為業、
<h2> 述二支派半所得之地
</h2>
書 13:8 <u>瑪拿西</u>又有半支派、與<u>流便</u> <u>迦得</u>二支派、已得其業、即主之僕<u>摩西</u>在<u>約但</u>東所予之地、
書 13:9 自<u>亞嫩</u>溪濱之<u>亞羅珥</u>、及洲中之邑、與<u>米底巴</u>之全平原、至<u>底本</u>、
書 13:10 及都<u>希實本</u>、<u>亞摩利</u>王<u>西宏</u>之諸邑、至<u>亞捫</u>人之交界、
書 13:11 又有<u>基列</u>地、<u>基述</u>族<u>瑪迦</u>族之境、及<u>黑門</u>全山、<u>巴珊</u>全地、至<u>撒迦</u>、
書 13:12 都<u>亞斯他錄</u>及<u>以得來</u>之<u>巴珊</u>王<u>噩</u>之通國、<u>噩</u>為<u>利乏音</u>族所存者、此諸地之居民、俱為<u>摩西</u>所攻擊、所驅逐、
書 13:13 惟<u>以色列</u>人未驅逐<u>基述</u>人、<u>瑪迦</u>人、<u>基述</u>人、<u>瑪迦</u>人、居<u>以色列</u>中、至於今日、
<h2> <u>利未</u>人未得地為業為其業者乃獻主之物
</h2>
書 13:14 惟不以地予<u>利未</u>人為業、人所獻於主<u>以色列</u>天主之祭物、以為其業、循主所許之者、○
<h2> 歷舉<u>流便</u>支派所得之地之四境
</h2>
書 13:15 <u>摩西</u>賜業於<u>流便</u>支派、循其宗族、
書 13:16 其界自<u>亞嫩</u>溪濱之<u>亞羅珥</u>及洲中之邑、近<u>米底巴</u>之全平原、
書 13:17 <u>希實本</u>及屬<u>希實本</u>之諸邑在平原者、即<u>底本</u>、<u>巴末巴力</u>、<u>伯巴力勉</u>、
書 13:18 <u>耶雜</u>、<u>基底莫</u>、<u>米法押</u>、
書 13:19 <u>基列他英</u>、<u>西比瑪</u>、在平原之山上之<u>細列哈沙轄</u>、
書 13:20 <u>伯毘珥</u>、<u>毘斯迦</u>山麓、<u>伯耶西末</u>、
書 13:21 平原之諸邑、<u>亞摩利</u>王<u>西宏</u>通國、此<u>西宏</u>曾在<u>希實本</u>建都、<u>摩西</u>擊之、更擊<u>西宏</u>所轄之侯伯、即居其地<u>米甸</u>人之諸伯、<u>以未</u>、<u>利堅</u>、<u>蘇珥</u>、<u>戶珥</u>、<u>利巴</u>、
<h2> 述<u>巴蘭</u>見殺
</h2>
書 13:22 <u>以色列</u>人殺彼眾時、以刃殺<u>比珥</u>子術士<u>巴蘭</u>、
書 13:23 <u>流便</u>人之 四界、即<u>約但</u>河濱、以上乃<u>流便</u>人所得為業之諸邑、及屬邑之諸村、循其宗族、○
<h2> 歷舉<u>迦得</u>支派所得之地之四境
</h2>
書 13:24 <u>摩西</u>賜業於<u>迦得</u>支派、循其宗族、
書 13:25 其境乃<u>雅塞</u> <u>基列</u>諸邑、<u>亞捫</u>人地之半、至<u>拉巴</u>相對之<u>亞羅珥</u>、
書 13:26 又自<u>希實本</u>至<u>拉末</u> <u>米斯巴</u>、及<u>比多甯</u>、更自<u>瑪哈念</u>至<u>底璧</u>界、
書 13:27 谷中之<u>伯哈蘭</u>、<u>伯甯拉</u>、<u>疎割</u>、<u>撒分</u>、即<u>希實本</u>王<u>西宏</u>之國所餘者、以<u>約但</u>為界、至<u>基尼列</u>海隅、 海隅或作湖隅皆在<u>約但</u>東、
書 13:28 以上所載、乃<u>迦得</u>人所得為業之諸邑、及屬邑之諸村、循其宗族、○
<h2> 歷舉<u>瑪拿西</u>半支派所得之地之四境
</h2>
書 13:29 <u>摩西</u>賜業於<u>瑪拿西</u>半支派、<u>瑪拿西</u>半支派、循其宗族、所得之地記於下、
書 13:30 其境自<u>瑪哈念</u>、<u>巴珊</u>全地、即<u>巴珊</u>王<u>噩</u>之通國、與<u>巴珊</u>境內<u>睚珥</u>諸村、共六十處、
書 13:31 又<u>基列</u>地之半、及<u>亞斯他錄</u>、<u>以得來</u>、即<u>巴珊</u>王噩之二 都城、俱歸<u>瑪拿西</u>子<u>瑪吉</u>後裔之半、循其宗族、
書 13:32 以上所載之地、乃<u>摩西</u>在<u>約但</u>東、<u>摩押</u>平原、<u>耶利哥</u>相對之處、所予民為業者、
書 13:33 惟<u>利未</u>支派、<u>摩西</u>不賜業、乃恃主<u>以色列</u>之天主為業、循主所許之者、
書 14:1 <h2>九支派半按鬮割業</h2> <u>以色列</u>人在<u>迦南</u>所得之地、即祭司<u>以利亞撒</u>、與<u>嫩</u>之子<u>約書亞</u>、及<u>以色列</u>各支派族長、所予民為業之地、如下所記、
書 14:2 分地俱以鬮而分、循主託<u>摩西</u>所命、予九支派及一支派之半、
書 14:3 蓋<u>摩西</u>曾在<u>約但</u>東、分地予二支派及一支派之半、其間惟不以地予<u>利未</u>人為業、
書 14:4 蓋<u>約瑟</u>後裔、分為二支派、即<u>瑪拿西</u>支派、<u>以法蓮</u>支派、故不以地予<u>利未</u>人為業、惟予之數邑以居、及邑郊、為藏貨財、為牧牲畜、
書 14:5 於是<u>以色列</u>人遵主諭<u>摩西</u>之命而行、以分其地、○
<h2> <u>迦勒</u>得<u>希伯崙</u>為賞
</h2>
書 14:6 時<u>猶大</u>至<u>吉甲</u>見<u>約書亞</u>、 其中<u>基尼洗</u>族<u>耶孚尼</u>子<u>迦勒</u>謂之曰、主在<u>加叠巴尼亞</u>為爾為我所諭神人<u>摩西</u>者、為爾所知、
書 14:7 其時我年四十歲、主之僕<u>摩西</u>自<u>加叠巴尼亞</u>遣我窺探<u>迦南</u>地、我循我心中誠意以復之、
書 14:8 與我同行之兄弟、使民膽怯、惟我順從主我之天主、
書 14:9 當時<u>摩西</u>誓我曰、爾既順從主我之天主、故爾足所履之地、必歸爾與爾子孫、永遠為業、
書 14:10 自主諭<u>摩西</u>時、至今四十五年矣、其間<u>以色列</u>人遊行曠野、主踐其前言、保全 保全原文作生存我至於今日、
書 14:11 今我年八十五歲矣、我力尚健、與<u>摩西</u>遣我之時無異、我力尚如彼時、能出入以戰、
書 14:12 今求以當時許我之山、賜我為業、其時爾聞在彼有<u>亞衲</u>族人、其城垣高大鞏固、若夢主祐我、則可逐之、如主所許、
書 14:13 <u>約書亞</u>為<u>耶孚尼</u>子<u>迦勒</u>祝福、以<u>希伯崙</u>予之為業、
書 14:14 緣<u>基尼洗</u>族<u>耶孚尼</u>子<u>迦勒</u>、順從主<u>以色列</u>之天主、故得<u>希伯崙</u>為業、至於今日、
書 14:15 昔<u>希伯崙</u>名<u>亞巴</u>之邑、  亞巴之邑即基列亞巴此<u>亞巴</u>在<u>亞衲</u>族中最尊大、此後斯地息戰、
書 15:1 <h2>歷舉<u>猶大</u>支派所得之地之四境</h2> <u>猶大</u>支派循其宗族、以鬮所得之地、南方極南之界、近<u>以東</u>界、及<u>汛</u>野、
書 15:2 其南界自鹽海隅、即南向之海股、
書 15:3 至蠍坡南、至<u>汛</u>、上至<u>加叠巴尼亞</u>南、由此至<u>希斯崙</u>、上至<u>亞達珥</u>、轉至<u>甲加</u>、
書 15:4 由此至<u>亞斯們</u>、至<u>伊及</u>河、 河或作溪至海為極、爾當以此為南界、
書 15:5 其東界即鹽海、至<u>約但</u>河口、其北界自海股、即自<u>約但</u>河口、
書 15:6 上至<u>伯曷拉</u>、過<u>伯亞拉巴</u>之北、上至<u>流便</u>子<u>波罕</u>之磐、
書 15:7 其界又自<u>亞割</u>谷北、上至<u>底璧</u>、向<u>亞都冥</u>前之<u>吉甲</u>、在溪以南、其界自此至日泉水、又至濯衣泉、
書 15:8 上至<u>便欣嫩</u>谷、至<u>耶布斯</u>邑之南、<u>耶布斯</u>邑即<u>耶路撒冷</u>、又上至<u>便欣嫩</u>谷西之山巔、在<u>利乏音</u>谷之北、
書 15:9 其界自山巔至<u>尼弗多亞</u>水泉、至<u>以弗崙</u>山之諸邑、又至<u>巴拉</u>、<u>巴拉</u>即<u>基列耶琳</u>、
書 15:10 其界自<u>巴拉</u>轉西、向<u>西珥</u>山、至<u>耶琳</u>山之北、<u>耶琳</u>山即<u>基撒倫</u>、下至<u>伯示麥</u>、由此至<u>亭拿</u>、
書 15:11 其界又至<u>以革倫</u>之北、至<u>施基倫</u>、由此至<u>巴拉</u>山、至<u>押聶</u>、至海為極、
書 15:12 西界即大海、以上所載、乃<u>猶大</u>支派四周之界、循其宗族、
<h2> 記<u>迦勒</u>所得之地
</h2>
書 15:13 <u>約書亞</u>遵主所命、使<u>耶孚尼</u>子<u>迦勒</u>在<u>猶大</u>支派中得地為業、即<u>亞衲</u>族之祖<u>亞巴</u>之邑<u>希伯崙</u>、
書 15:14 <u>迦勒</u>自彼驅逐<u>亞衲</u>三族、<u>示篩</u>族、<u>亞希幔</u>族、<u>撻買</u>族、 或作自彼驅逐亞衲族三人即示篩亞希幔撻買
書 15:15 自此前往、攻擊<u>底璧</u>居民、<u>底璧</u>昔名<u>基列西弗</u>、
<h2> <u>迦勒</u>以女妻<u>俄陀聶</u>以酬其勇
</h2>
書 15:16 <u>迦勒</u>曰、能攻<u>基列西弗</u>而取之者、必以我女<u>押撒</u>妻之、
書 15:17 <u>迦勒</u>弟<u>基納</u>子<u>俄陀聶</u>取之、<u>迦勒</u>以女<u>押撒</u>妻之、
<h2> <u>迦勒</u>以腴潤之地賜女
</h2>
書 15:18 <u>押撒</u>于歸時、勸夫求田於其父、<u>押撒</u>遂下驢、<u>迦勒</u>曰、爾何所欲、
書 15:19 曰我欲求父賞賜、 或作求父賜福於我父所賜我者南方土地、求父賜我以泉、其父遂以上泉下泉賜之、○
<h2> 歷舉<u>猶大</u>支派所得諸邑
</h2>
書 15:20 <u>猶大</u>支派、循其宗族、所得為業之地、如下所記、
書 15:21 <u>猶大</u>支派 南方極邊之諸邑、即近<u>以東</u>界極南之諸邑、乃<u>甲薛</u>、<u>以得</u>、<u>雅姑珥</u>、
書 15:22 <u>基拿</u>、<u>底摩拿</u>、<u>亞大達</u>、
書 15:23 <u>基叠</u>、<u>夏瑣</u>、<u>以提楠</u>、
書 15:24 <u>西弗</u>、<u>提鍊</u>、<u>比亞綠</u>、
書 15:25 <u>夏瑣哈大他</u>、<u>迦畧</u>、<u>希斯崙</u>、<u>希斯崙</u>即<u>夏瑣</u>、
書 15:26 <u>亞曼</u>、<u>示瑪</u>、<u>摩拉大</u>、
書 15:27 <u>哈薩迦大</u>、<u>黑實門</u>、<u>伯帕列</u>、
書 15:28 <u>哈薩書亞</u>、<u>別是巴</u>、<u>比斯約他</u>、
書 15:29 <u>巴拉</u>、<u>以因</u>、<u>以森</u>、
書 15:30 <u>伊勒多臘</u>、<u>基失</u>、<u>何珥瑪</u>、
書 15:31 <u>細革拉</u>、<u>麥瑪拿</u>、<u>三撒拿</u>、
書 15:32 <u>利巴勿</u>、<u>實忻</u>、<u>亞因</u>、<u>臨門</u>、共二十九邑、與其鄉里、
書 15:33 在窪地有<u>以實陶</u>、<u>瑣拉</u>、<u>亞實拿</u>、
書 15:34 <u>撒挪亞</u>、<u>隱干甯</u>、<u>他布亞</u>、<u>以楠</u>、
書 15:35 <u>耶末</u>、<u>亞杜郎</u>、<u>梭哥</u>、<u>亞西加</u>、
書 15:36 <u>沙拉音</u>、<u>亞底他音</u>、<u>基底拉</u>、<u>基底羅他音</u>、共十四邑、與其鄉里、
書 15:37 <u>洗南</u>、<u>哈大沙</u>、<u>麥大迦得</u>、
書 15:38 <u>底連</u>、<u>米斯巴</u>、<u>約帖</u>、
書 15:39 <u>拉吉、波斯加</u>、<u>伊磯倫</u>、
書 15:40 <u>甲本</u>、<u>拉瑪</u>、<u>基提列</u>、
書 15:41 <u>基得落</u>、<u>伯大袞</u>、<u>拿瑪</u>、<u>瑪基大</u>、共十六邑、與其鄉里、
書 15:42 <u>立拿</u>、<u>伊帖</u>、<u>亞珊</u>、
書 15:43 <u>益弗他</u>、<u>亞實拿</u>、<u>尼悉</u>、
書 15:44 <u>基伊拉</u>、<u>亞革悉</u>、<u>瑪列沙</u>、共九邑、與其鄉里、
書 15:45 <u>以革倫</u>與其村及鄉里、
書 15:46 自<u>以革倫</u>以西、凡附近<u>亞實突</u>之處、與其鄉里、
書 15:47 <u>亞實突</u>與其村及鄉里、<u>迦薩</u>與其村及鄉里、至<u>伊及</u>河 河或作溪及大海濱、
書 15:48 在山中有<u>沙密</u>、<u>雅的</u>、<u>梭哥</u>、
書 15:49 <u>大拿</u>、<u>基列薩拿</u>、<u>基列薩拿</u>即<u>底璧</u>、
書 15:50 <u>亞拿伯以實提莫</u>、<u>亞念</u>、
書 15:51 <u>歌珊</u>、<u>何倫</u>、<u>基落</u>、共十一邑、與其鄉里、
書 15:52 <u>亞拉</u>、<u>杜瑪</u>、<u>以珊</u>、
書 15:53 <u>雅農</u>、<u>伯他普亞</u>、<u>亞非加</u>、
書 15:54 <u>宏他</u>、<u>基列亞巴</u>、<u>基列亞巴</u>、即<u>希伯崙</u>、<u>洗珥</u>、共九邑、與其鄉里、
書 15:55 <u>瑪雲</u>、<u>迦密</u>、<u>西弗</u>、<u>猶他</u>、
書 15:56 <u>耶斯列</u>、<u>約甸</u>、<u>撒挪亞</u>、
書 15:57 <u>該隱</u>、<u>基比亞</u>、<u>亭拿</u>、共十邑、與其鄉里、
書 15:58 <u>哈忽</u>、<u>伯夙</u>、<u>基突</u>、
書 15:59 <u>瑪臘</u>、<u>伯亞諾</u>、<u>伊勒提君</u>、共六邑、與其鄉里、
書 15:60 <u>基列巴力</u>、<u>基列巴力</u>即<u>基列耶琳</u>、<u>拉巴</u>、共二邑、與其鄉里、
書 15:61 在曠野有<u>伯亞拉巴</u>、<u>密丁</u>、<u>西迦迦</u>、
書 15:62 <u>匿珊</u>、鹽城、<u>隱基底</u>、共六邑、與其鄉里、
<h2> <u>耶布斯</u>人未被驅逐
</h2>
書 15:63 居<u>耶路撒冷</u>之<u>耶布斯</u>人、<u>猶大</u>人不能逐之、故<u>耶布斯</u>人與<u>猶大</u>人同居<u>耶路撒冷</u>、至於今日、
書 16:1 <h2>歷舉<u>約瑟</u>子孫所得之地之四境</h2> <u>約瑟</u>子孫以鬮所得之地、自附近<u>耶利哥</u>之<u>約但</u>、自<u>耶利哥</u>水向東、由曠野而上、至<u>伯特利</u>山、
書 16:2 又自<u>伯特利</u>至<u>路斯</u>、沿<u>亞基</u>界至<u>亞他綠</u>、
書 16:3 又下而西向、至<u>押利提</u>界、至下<u>伯和崙</u>界、至<u>基色</u>、至海為極、
<h2> 歷舉<u>以法蓮</u>支派所得之地之四境
</h2>
書 16:4 此境內之地、乃<u>約瑟</u>子孫<u>瑪拿西</u> <u>以法蓮</u>二支派所得為業之地、
書 16:5 <u>以法蓮</u>人循其宗族、所得之地、其界如下所記、其地之東界、<u>亞他綠亞達</u>、至上<u>伯和崙</u>、
書 16:6 其界西向<u>密米他</u>北、又轉東至<u>他納示羅</u>、又東至<u>雅挪哈</u>、
書 16:7 從<u>雅挪哈</u>下至<u>亞他綠</u>、及<u>拿拉</u>、至<u>耶利哥</u>、至<u>約但</u>、
書 16:8 其界自<u>他普亞</u>而西、至<u>加拿</u>溪、至海為極、此<u>以法蓮</u>支派、循其宗族、所得之地業、
書 16:9 <u>以法蓮</u>支派、在<u>瑪拿西</u>支派地業中、又有數邑、與其鄉里、
<h2> <u>迦南</u>人有未見驅逐者
</h2>
書 16:10 <u>以法蓮</u>人不驅逐居<u>基色</u>之<u>迦南</u>人、於是<u>迦南</u>人居<u>以法蓮</u>人中、入貢以服役、至於今日、
書 17:1 <h2>記<u>瑪拿西</u>支派所得之地</h2> <u>約瑟</u>長子乃<u>瑪拿西</u>、<u>瑪拿西</u>支派以鬮得地、<u>瑪拿西</u>長子<u>瑪吉</u>、為<u>基列</u>之父、素為戰士、得<u>基列</u>與<u>巴珊</u>、
書 17:2 又以地予<u>瑪拿西</u>其餘子孫、循其宗族、即<u>亞比以謝</u>族、<u>希勒</u>族、<u>亞斯列</u>族、<u>示劍</u>族、<u>希弗</u>族、<u>示米大</u>族、此五族之祖、俱為<u>約瑟</u>子<u>瑪拿西</u>子孫、為成族之丁男、
書 17:3 <u>瑪拿西</u>元孫、<u>瑪吉</u>曾孫、<u>基列</u>孫、<u>希弗</u>子<u>西羅非哈</u>、無子有女、女名<u>瑪拉</u>、<u>挪亞</u>、<u>曷拉</u>、<u>密迦</u>、<u>得撒</u>、
書 17:4 俱就祭司<u>以利亞撒</u>及<u>嫩</u>之子<u>約書亞</u>、與諸牧伯前曰、主曾命<u>摩西</u>在我本族 本族原文作兄弟中、以業給我、<u>約書亞</u>遂在其伯叔中賜之以業、循主所命、
<h2> 歷舉其所得之地之四境
</h2>
書 17:5 <u>瑪拿西</u>支派、在<u>約但</u>東、所得<u>基列</u>與<u>巴珊</u>之外、又得十鬮之地、
書 17:6 蓋<u>瑪拿西</u>之女後裔、得業於<u>瑪拿西</u>子孫中、<u>基列</u>地為<u>瑪拿西</u>其餘子孫所得、
書 17:7 <u>瑪拿西</u>之界、自<u>亞設</u>至<u>示劍</u>前之<u>密米他</u>、其界南向至<u>隱他普亞</u>人之地、
書 17:8 <u>瑪拿西</u>得<u>他普亞</u>地、惟附近<u>瑪拿西</u>之<u>他普亞</u>邑、歸<u>以法蓮</u>人、
書 17:9 其界下至<u>加拿</u>溪、溪南所記諸邑、歸<u>以法蓮</u>在<u>瑪拿西</u>諸邑中、<u>瑪拿西</u>界在溪北、至海為極、
書 17:10 南屬<u>以法蓮</u>、北屬<u>瑪拿西</u>、海為其西界、北沿<u>亞設</u>、東沿<u>以薩迦</u>、
書 17:11 <u>瑪拿西</u>在<u>以薩迦</u> <u>亞設</u>境內得數邑、即<u>伯善</u>與其鄉里、<u>以伯蓮</u>與其鄉里、<u>多珥</u>與其居民鄉里、亦得<u>隱多珥</u>與其居民鄉里、<u>他納</u>與其居民鄉里、<u>米吉多</u>與其居民鄉里、此三處、
<h2> <u>迦南</u>人有未見驅逐者
</h2>
書 17:12 <u>瑪拿西</u>人不能逐此數邑之居民、<u>迦南</u>人悅居此地、
書 17:13 其後<u>以色列</u>人強盛、則使<u>迦南</u>人納貢、但未逐之盡、○
<h2> <u>約瑟</u>子孫更得地業
</h2>
書 17:14 <u>約瑟</u>子孫謂<u>約書亞</u>曰、主至今賜福於我、使我人多族大、何僅予我一鬮之地為業、
書 17:15 <u>約書亞</u>曰、爾既族大、<u>以法蓮</u>山又狹小、則可往<u>比利洗</u> <u>利乏音</u>地之山林、伐其木而得地以居、
書 17:16 <u>約瑟</u>子孫曰、我不能至其山、 或作此山狹小居之不足焉因居平原之<u>迦南</u>人有鐵車、居<u>伯善</u>與其鄉里、及居<u>耶斯列</u>平原者、亦有鐵車、
書 17:17 <u>約書亞</u>謂<u>約瑟</u>族、即<u>以法蓮</u> <u>瑪拿西</u> 人曰、爾既人多力大、自不可僅有一鬮之地、
書 17:18 其山歸爾、伐其林木、得地以居、其山之極處亦可歸爾、<u>迦南</u>人雖強而有鐵車、爾必能驅逐、
書 18:1 <h2>設會幕於<u>示羅</u></h2> <u>以色列</u>會眾集於<u>示羅</u>、以會幕立於彼、斯地皆為其所服、 服或作獲
<h2> 圖繪未得之地分為七區
</h2>
書 18:2 <u>以色列</u>人中有七支派尚未得業、
書 18:3 <u>約書亞</u>謂<u>以色列</u>人曰、主爾祖之天主所賜爾之地、爾遲遲不往取之、將至何時、
書 18:4 爾當各支派選三人、我遣之周行斯地、循各支派應得之業、繪圖而歸見我、
書 18:5 以地分為七分、<u>猶大</u>支派、仍居其境在南、<u>約瑟</u>族、仍居其境在北、
書 18:6 其餘之地、分為七分、繪圖攜至我所、我在此、在主我天主前、為爾鬮之、
書 18:7 <u>利未</u>人在爾中不得地為業、因在主前所得祭司之職為其業、<u>流便</u> <u>迦得</u>二支派、及<u>瑪拿西</u>半支派、已在<u>約但</u>東得其業、即主之僕<u>摩西</u>所賜之者、
書 18:8 奉遣繪地圖者起而往、<u>約書亞</u>囑之曰、爾周行此地、繪其圖而歸見我、我在此、在<u>示羅</u>、在主前為爾鬮之、
書 18:9 其人遂往、周行斯地、循邑分為七分、繪圖註於册、返<u>示羅</u>營、見<u>約書亞</u>、
<h2> <u>約書亞</u>按鬮將斯地分予<u>以色列</u>人
</h2>
書 18:10 <u>約書亞</u>在<u>示羅</u>、在主前、以鬮分地予<u>以色列</u>人、循其各支派、○
<h2> 歷舉<u>便雅憫</u>支派所得之地之四境
</h2>
書 18:11 首鬮為<u>便雅憫</u>支派鬮之、循其宗族得業、其境在<u>猶大</u>支派地與<u>約瑟</u>後裔地之間、
書 18:12 其北界自<u>約但</u>上至<u>耶利哥</u>北、往西達於山、至<u>伯亞文</u>之野為極、
書 18:13 其界自此轉至<u>路斯</u>、至<u>路斯</u>南、<u>路斯</u>即<u>伯特利</u>、又下至山間<u>亞他綠亞達</u>、即在下<u>伯和崙</u>之南、
書 18:14 其界又往西、至<u>伯和崙</u>南之山之陽、至<u>猶大</u>人之邑<u>基列巴力</u>為極、<u>基列巴力</u>即<u>基列耶琳</u>、是為西界、
書 18:15 南界自<u>基列耶琳</u>盡處、往西、至<u>尼弗多亞</u>水之泉源、
書 18:16 又下至<u>便欣嫩</u>谷前之山麓、即在<u>利乏音</u>谷之北、又下至<u>便欣嫩</u>谷、<u>耶布斯</u>邑之南、下至濯衣泉、
書 18:17 又往北、至日泉、至<u>基利綠</u>、與<u>亞都冥</u>相對、下至<u>流便</u>子<u>波罕</u>之磐、
書 18:18 自<u>亞拉巴</u> 亞拉巴或作平原下同北而過、下至<u>亞拉巴</u>、
書 18:19 又從<u>伯曷拉</u>北而過、至鹽海之北股、即<u>約但</u>河口為極、是為南界、
書 18:20 東有<u>約但</u>為界、是乃<u>便雅憫</u>支派之業四圍之界、循其宗族、
<h2> 記其所得諸邑
</h2>
書 18:21 <u>便雅憫</u>支派、循其宗族所得之邑、即<u>耶利哥</u>、<u>伯曷拉</u>、<u>伊麥基悉</u>、
書 18:22 <u>伯亞拉巴</u>、<u>西瑪連</u>、<u>伯特利</u>、
書 18:23 <u>亞文</u>、<u>巴拉</u>、<u>俄弗拉</u>、
書 18:24 <u>基法亞摩尼</u>、<u>俄弗尼</u>、<u>迦巴</u>、共十二邑、與其鄉里、
書 18:25 又有<u>基遍</u>、<u>拉瑪</u>、<u>比綠</u>、
書 18:26 <u>米斯巴</u>、<u>基非拉</u>、<u>摩撒</u>、
書 18:27 <u>利堅</u>、<u>伊利毘伊勒</u>、<u>他拉拉</u>、
書 18:28 <u>洗拉</u>、<u>以利弗</u>、<u>耶布斯</u>、<u>耶布斯</u>即<u>耶路撒冷</u>、<u>基比亞</u>、<u>基列</u>、共十四邑、與其鄉里、是乃<u>便雅憫</u>支派之業、循其宗族、
書 19:1 <h2>記<u>西緬</u>支派所得之地</h2> 二鬮為<u>西緬</u>支派鬮之、循其宗族得業、所得之業、在<u>猶大</u>支派業中、
書 19:2 所得為業之邑、乃<u>別是巴</u>、<u>是巴</u>、<u>摩拉大</u>、
書 19:3 <u>哈薩書亞</u>、<u>巴拉</u>、<u>以森</u>、
書 19:4 <u>伊利多拉</u>、<u>比突</u>、<u>何珥瑪</u>、
書 19:5 <u>細革拉</u>、<u>伯瑪加博</u>、<u>哈薩蘇撤</u>、
書 19:6 <u>伯利巴勿</u>、<u>沙魯險</u>、共十三邑、與其鄉里、
書 19:7 <u>亞因</u>、<u>利門</u>、<u>以帖</u>、<u>亞珊</u>、共四邑、與其鄉里、
書 19:8 亦得此諸邑四周所有鄉里、至<u>巴拉比珥</u>、與南方之<u>拉瑪</u>、是乃<u>西緬</u>支派之業、循其宗族、
書 19:9 <u>西緬</u>支派之業、在<u>猶大</u>支派業中、蓋<u>猶大</u>支派所得之分甚廣、故<u>西緬</u>支派得業在其業中、○
<h2> 歷舉<u>西布倫</u>支派所得之地之四境
</h2>
書 19:10 三鬮為<u>西布倫</u>支派鬮之、循其宗族得業、其業之境至<u>撒立</u>、
書 19:11 其界往西、上至<u>瑪拉拉</u>、至<u>大巴設</u>、至<u>約念</u>前之溪、
書 19:12 又自<u>撒立</u>往東、向日出之所、至<u>基斯綠他博</u>界、又至<u>大比拉</u>、上至<u>耶非亞</u>、
書 19:13 自此而東、至<u>迦特希弗</u>、至<u>以特加汛</u>、至<u>臨門米脫</u>與<u>尼亞</u>、
書 19:14 其界又往北、至<u>哈拿頓</u>、至<u>伊弗他伊勒</u>谷為極、
書 19:15 又至<u>加他</u>、<u>拿哈臘</u>、<u>伸崙</u>、<u>以大拉</u>、<u>伯利恆</u>、共十二邑、與其鄉里、
書 19:16 此諸邑與其鄉里、俱<u>西布倫</u>支派之業、循其宗族、○
<h2> 記<u>以薩迦</u>支派所得之地
</h2>
書 19:17 四鬮為<u>以薩迦</u>支派鬮之、循其宗族得業、
書 19:18 其境內有<u>耶斯列</u>、<u>基蘇律</u>、<u>書念</u>、
書 19:19 <u>哈弗連</u>、<u>示按</u>、<u>亞拿哈拉</u>、
書 19:20 <u>拉璧</u>、<u>基善</u>、<u>亞別</u>、
書 19:21 <u>利篾</u>、<u>隱干甯</u>、<u>隱哈大</u>、<u>伯帕薛</u>、
書 19:22 其界又至<u>他博</u>、<u>沙哈洗瑪</u>、<u>伯示麥</u>、至<u>約但</u>為極、共十六邑、與其鄉里、
書 19:23 此諸邑與其鄉里、俱<u>以薩迦</u>支派之業、循其宗族、○
<h2> 歷舉<u>亞設</u>支派所得之地之四境
</h2>
書 19:24 五鬮為<u>亞設</u>支派鬮之、循其宗族得業、
書 19:25 其境內有<u>黑甲</u>、<u>哈利</u>、<u>比田</u>、<u>押煞</u>、
書 19:26 <u>亞拉米勒</u>、<u>亞末</u>、<u>米示押</u>、其界西至<u>迦密</u>、又至<u>示合立納</u>、
書 19:27 轉而往東至<u>伯大袞</u>、北至<u>西布倫</u>、及<u>伊弗他伊勒</u>谷、又至<u>伯以墨</u>、<u>尼業</u>、亦至<u>迦卜左</u>、
書 19:28 又至<u>義伯崙</u>、<u>利合</u>、<u>哈們</u>、<u>加拿</u>、及<u>西頓</u>大邑、
書 19:29 其境轉而向<u>拉瑪</u>、至<u>推羅</u>固城、又轉至<u>何薩</u>、由<u>亞革悉</u>境至海為極、
書 19:30 又至<u>烏瑪</u>、<u>亞弗</u>、<u>利合</u>、共二十二邑、與其鄉里、
書 19:31 此諸邑與其鄉里、俱<u>亞設</u>支派之業、循其宗族、○
<h2> 歷舉<u>拿弗他利</u>支派所得之地之四境
</h2>
書 19:32 六鬮為<u>拿弗他利</u>支派鬮之、循其宗族得業、
書 19:33 其界自<u>希利弗</u>、自<u>撒南甯</u>旁之橡樹、自<u>亞大米尼吉</u>、及<u>押聶</u>至<u>拉恭</u>、至<u>約但</u>為極、
書 19:34 其界轉而向西、至<u>亞斯納他博</u>、自此至<u>戶割</u>、南至<u>西布倫</u>、西至<u>亞設</u>及<u>猶大</u>、東有<u>約但</u>、
書 19:35 其鞏固之城、乃<u>西丁</u>、<u>側珥</u>、<u>哈末</u>、<u>拉甲</u>、<u>基尼列</u>、
書 19:36 <u>亞大瑪</u>、<u>拉瑪</u>、<u>夏瑣</u>、
書 19:37 <u>基叠</u>、<u>以得來</u>、<u>隱夏瑣</u>、
書 19:38 <u>以利穩</u>、<u>密大伊勒</u>、<u>和璉</u>、<u>伯亞衲</u>、<u>伯示麥</u>、共十九邑、與其鄉里、
書 19:39 此諸邑與其鄉里、俱<u>拿弗他利</u>支派之業、循其宗族、○
<h2> 記<u>但</u>支派所得之地
</h2>
書 19:40 七鬮為<u>但</u>支派鬮之、循其宗族得業、
書 19:41 其業之境、自<u>瑣拉</u>、<u>以實陶</u>、<u>伊珥示麥</u>、
書 19:42 <u>沙拉賓</u>、<u>亞耶崙</u>、<u>伊提拉</u>、
書 19:43 <u>以倫</u>、<u>亭拿他</u>、<u>以革倫</u>、
書 19:44 <u>伊利提基</u>、<u>基比頓</u>、<u>巴拉</u>、
書 19:45 <u>伊胡得</u>、<u>比尼比拉</u>、<u>迦特臨門</u>、
書 19:46 <u>美耶昆</u>、<u>拉昆</u>、與<u>耶阜</u>前之境、
書 19:47 後有<u>但</u>人離此、往他境尋地、蓋<u>但</u>人往<u>利善</u>、 利善即拉億攻而取之、 或作但人之境狹小不足故但人往利善而取之擊之以刃、據而居其中、以其祖<u>但</u>之名、名<u>利善</u>曰<u>但</u>、
書 19:48 此諸邑與其鄉里、俱<u>但</u>支派之業、循其宗族、○
<h2> <u>以色列</u>人以地予<u>約書亞</u>
</h2>
書 19:49 <u>以色列</u>人循境界分地為業、既畢其事、則於其中以地予<u>嫩</u>之子<u>約書亞</u>為業、
書 19:50 遵主命以<u>約書亞</u>所求之邑、即<u>以法蓮</u>山之<u>亭拿西拉</u>予之、<u>約書亞</u>重建其邑而居焉、
書 19:51 以上所載、即祭司<u>以利亞撒</u>、<u>嫩</u>之子<u>約書亞</u>、及<u>以色列</u>各支派族長、在<u>示羅</u>在會幕門、在主前、以鬮所分之業、於是分地之事已畢、
書 20:1 <h2>主命<u>以色列</u>人特立六逃邑</h2> 主諭<u>約書亞</u>曰、
書 20:2 爾告<u>以色列</u>人云、當遵我昔託<u>摩西</u>所命爾者、擇逃避之邑、
書 20:3 使無知而誤殺人者可逃於彼、如是此邑於爾中、可為逃避復仇之所、
書 20:4 逃至此邑者、當立於城門、自訴其事於邑之長老前、長老收之入邑、予之一所、使居其中、
書 20:5 若復仇者追及、則長老不可以殺人者付於其手、蓋誤中殺人、素與被殺者無仇、
書 20:6 彼居此邑、迨立於會眾前被鞫、以俟當時之大祭司卒、則殺人者可歸所由逃之故邑故家、○
<h2> <u>以色列人</u>循命而立
</h2>
書 20:7 於是<u>以色列</u>人在<u>拿弗他利</u>山地、擇<u>加利利</u>之<u>基叠</u>、在<u>以法蓮</u>山地、擇<u>示劍</u>、在<u>猶大</u>山地、擇<u>基列亞巴</u>、<u>基列亞巴</u>即<u>希伯崙</u>、
書 20:8 又在<u>約但</u>外<u>耶利哥</u>、擇屬<u>流便</u>支派平原之<u>比悉</u>、在曠野、屬<u>迦得</u>支派<u>基列</u>之<u>拉末</u>、屬<u>瑪拿西</u>支派<u>巴珊</u>之<u>哥蘭</u>、
書 20:9 此即為<u>以色列</u>人及居其間 外邦之客旅、所擇之邑、使誤殺人者、未立於會眾前被鞫、可逃於彼、免死於復仇者之手、
書 21:1 <h2><u>以色列</u>人由己業中以邑四十八予<u>利未</u>人</h2> 時<u>利未</u>人之族長、就祭司<u>以利亞撒</u>與<u>嫩</u>之子<u>約書亞</u>、及<u>以色列</u>各支派族長、
書 21:2 在<u>迦南</u>地之<u>示羅</u>、謂之曰、昔主託<u>摩西</u>命以數邑賜我居之、並賜我邑郊、以牧我畜、
書 21:3 <u>以色列</u>人遂遵主所命、在其業中、以數邑及其郊予<u>利未</u>人、其名列於下、○
書 21:4 為<u>哥轄</u>族鬮之、<u>利未</u>支派<u>亞倫</u>子孫、在<u>猶大西緬便雅憫</u>三支派中、按鬮得十三邑、
書 21:5 <u>哥轄</u>其餘之子孫、在<u>以法蓮</u>支派、<u>但</u>支派、<u>瑪拿西</u>半支派中、按鬮得十邑、
書 21:6 <u>革順</u>子孫、在<u>以薩迦</u>支派、<u>亞設</u>支派、<u>拿弗他利</u>支派、居<u>巴珊</u>之<u>瑪拿西</u>半支派中、按鬮得十三邑、
書 21:7 <u>米拉利</u>子孫、循其宗族、在<u>流便</u> <u>迦得</u> <u>西布倫</u>三支派中、 按鬮得十二邑、
書 21:8 <u>以色列</u>人遵主託<u>摩西</u>所命、以此諸邑與其郊、按鬮予<u>利未</u>人、○
書 21:9 在<u>猶大</u> <u>西緬</u>二支派中、以名記於左之諸邑、予<u>利未</u>人、
書 21:10 首予<u>利未</u>支派<u>哥轄</u>族<u>亞倫</u>子孫、蓋彼得首鬮、
書 21:11 予之<u>亞衲</u>族<u>之</u>祖<u>亞巴</u>之邑、即<u>猶大</u>山地之<u>希伯崙</u>、與邑四圍之郊、
書 21:12 惟屬邑之田與鄉里、則予<u>耶孚尼</u>子<u>迦勒</u>為業、
書 21:13 將誤殺人者逃避之邑<u>希伯崙</u>與其郊、予祭司<u>亞倫</u>子孫、又予之<u>立拿</u>與其郊、
書 21:14 <u>雅提珥</u>與其郊、<u>以實提摩</u>與其郊、
書 21:15 <u>何倫</u>與其郊、<u>底璧</u>與其郊、
書 21:16 <u>亞因</u>與其郊、<u>猷他</u>與其郊、<u>伯示麥</u>與其郊、共九邑、俱在此二支派中、○
書 21:17 又在<u>便雅憫</u>支派中、予之<u>基遍</u>與其郊、<u>迦巴</u>與其郊、
書 21:18 <u>亞拿突</u>與其郊、<u>亞勒們</u>與其郊、共四邑、
書 21:19 祭司<u>亞倫</u>子孫所得者、共十三邑與其郊、○
書 21:20 <u>利未</u>支派<u>哥轄</u>其餘子孫、以鬮所得之邑、在<u>以法蓮</u>支派中、
書 21:21 予之<u>以法蓮</u>山之<u>示劍</u>與其郊、為誤殺人者逃避之邑、<u>基色</u>與其郊、
書 21:22 <u>基伯先</u>與其郊、<u>伯和崙</u>與其郊、共四邑、
書 21:23 在<u>但</u>支派中、 予之<u>伊利提基</u>與其郊、<u>基比頓</u>與其郊、
書 21:24 <u>亞雅倫</u>與其郊、<u>迦特臨門</u>與其郊、共四邑、
書 21:25 在<u>瑪拿西</u>半支派中、 予之<u>他納</u>與其郊、<u>迦特臨門</u>與其郊、共二邑、
書 21:26 <u>哥轄</u>其餘子孫、共得十邑與其郊、○
書 21:27 <u>利未</u>支派<u>革順</u>子孫、在<u>瑪拿西</u>半支派中、得<u>巴珊</u>之<u>哥蘭</u>與其郊、為誤殺人者逃避之邑、 又得<u>比施提拉</u>與其郊、共二邑、
書 21:28 在<u>以薩迦</u>支派中、得<u>基順</u>與其郊、<u>大比拉</u>與其郊、
書 21:29 <u>耶末</u>與其郊、<u>隱干甯</u>與其郊、共四邑、
書 21:30 在<u>亞設</u>支派中、得<u>米沙勒</u>與其郊、<u>押頓</u>與其郊、
書 21:31 <u>黑甲</u>與其郊、<u>利合</u>與其郊、共四邑、
書 21:32 在<u>拿弗他利</u>支派中、得<u>迦利利</u>之<u>基叠</u>與其郊、為誤殺人者逃避之邑、 又得<u>哈末多珥</u>與其郊、<u>加珥坦</u>與其郊、共三邑、
書 21:33 <u>革順</u>子孫、循其宗族、共得十三邑與其郊、○
書 21:34 其餘<u>利未</u>支派之人、即<u>米拉利</u>子孫、在<u>西布倫</u>支派中、得<u>約念</u>與其郊、<u>加珥他</u>與其郊、
書 21:35 <u>丁拿</u>與其郊、<u>拿哈拉</u>與其郊、共四邑、
書 21:36 在<u>流便</u>支派中、得<u>比悉</u>與其郊、<u>雅哈撒</u>與其郊、
書 21:37 <u>基底莫</u>與其郊、<u>米法押</u>與其郊、共四邑、 有原文抄本三十六三十七兩節缺
書 21:38 在<u>迦得</u>支派中、得<u>基列</u>之<u>拉末</u>與其郊、為誤殺人者逃避之邑、 又得<u>瑪哈念</u>與其郊、
書 21:39 <u>希實本</u>與其郊、<u>牙塞</u>與其郊、共四邑、
書 21:40 <u>利未</u>支派其餘之人、即<u>米拉利</u>子孫、循其宗族、以鬮所得者、共十二邑、
書 21:41 <u>利未</u>人在<u>以色列</u>人業中、共得四十八邑與其郊、
書 21:42 此諸邑四周有郊、各邑皆然、○
<h2> 主以全地賜<u>以色列</u>人並於四周賜平康以踐前言
</h2>
書 21:43 如是主以全地賜<u>以色列</u>人、即昔所誓賜其列祖之地、<u>以色列</u>人據而居之、
書 21:44 主使<u>以色列</u>人四周平康、踐所誓於其祖之言、諸敵中無人能立於其前、 無人能立於其前或作無人能抵禦之主以敵悉付其手、
書 21:45 主許<u>以色列</u>人賜福之言皆應、無一遺焉、
書 22:1 <h2><u>約書亞</u>造二支派半人歸為之祝福</h2> 時<u>約書亞</u>召<u>流便</u>人、<u>迦得</u>人、及<u>瑪拿西</u>半支派人、
書 22:2 謂之曰、主之僕<u>摩西</u>所命爾、爾已遵守、我所命爾、爾亦聽從、
書 22:3 爾日久不離爾同族、 同族原文作兄弟下同以至於今、謹守主爾天主之誡命、
書 22:4 今主爾之天主、使爾同族獲安、如其所許之者、故爾可歸爾家、 家原文作幕下同在<u>約但</u>東、主之僕<u>摩西</u>所予爾為業之地、
書 22:5 惟當切實謹恪、遵行主之僕<u>摩西</u>所諭爾之誡命律法、敬愛主爾之天主、從其道、守其誡、親慕之、 親慕之或作恆從之盡心盡意奉事之、
書 22:6 於是<u>約書亞</u>為之祝福而遣之去、遂歸其家、
書 22:7 <u>瑪拿西</u>半支派、<u>摩西</u>賜之以業在<u>巴珊</u>地、尚有半支派、<u>約書亞</u>賜之以業在其同族中、在<u>約但</u>西、<u>約書亞</u>遣之、 即二支派人與半支派人歸家時、為之祝福、
書 22:8 謂之曰、爾攜貲豐裕、群畜眾多、金銀銅鐵、與衣服極多、往歸爾家、當以所獲之敵財、與爾同族均分、○
<h2> 彼眾至<u>約但</u>河濱建祭臺為證
</h2>
書 22:9 於是<u>流便</u>人、<u>迦得</u>人、及<u>瑪拿西</u>半支派人、離<u>迦南</u>地之<u>示羅</u>、別<u>以色列</u>人、往歸<u>基列</u>地、即所得為業之地、循主託<u>摩西</u>所命、
書 22:10 <u>流便</u>人、<u>迦得</u>人、及<u>瑪拿西</u>半支派人、至屬<u>迦南</u>地附近<u>約但</u>之平原、遂在<u>約但</u>河濱、建一祭臺、觀之甚大、
書 22:11 <u>以色列</u>人聞<u>流便</u>人、<u>迦得</u>人、及<u>瑪拿西</u>半支派人、在附近<u>約但</u>之平原、對<u>迦南</u>地、對<u>以色列</u>人、 或作在迦南地邊疆在歸以色列人之河濱建一祭臺、
書 22:12 <u>以色列</u>人既聞之、<u>以色列</u>會眾集於<u>示羅</u>、欲往攻之、
<h2> <u>以色列</u>人忌之
</h2>
書 22:13 <u>以色列</u>人先遣祭司<u>以利亞撒</u>子<u>非尼哈</u>、往<u>基列</u>地、見<u>流便</u>人、<u>迦得</u>人、及<u>瑪拿西</u>半支派人、
書 22:14 又遣十牧伯偕往、即<u>以色列</u>諸支派、各支派一牧伯、皆率<u>以色列</u>軍旅之族長、 或作皆在以色列千萬中為本支派宗族之長
書 22:15 皆至<u>基列</u>地、見<u>流便</u>人、<u>迦得</u>人、及<u>瑪拿西</u>半支派人、曰、
書 22:16 主之會眾如此云、爾今建一祭臺、叛逆主、離棄主、干犯<u>以色列</u>天主、爾曹犯此罪何意、
書 22:17 昔崇拜<u>毘珥</u>、其罪豈小乎、主之會眾、雖已為此遭疫癘、我儕至今猶未盡脫之、
書 22:18 今日爾曹又離棄主乎、今日爾曹叛逆主、恐明日主怒<u>以色列</u>會眾、
書 22:19 爾所得為業之地、如以為不潔、則可歸主之地、即設主幕之地、得業於我儕中、但不可在主我天主祭臺之外、別建祭臺、叛逆主、並干犯我儕、
書 22:20 昔<u>謝拉</u>後裔<u>亞干</u>、豈非因取歸主之物獲罪、而 主怒臨及<u>以色列</u>會眾乎、獨彼一人、反不因其罪而死、 獨彼一人反不因其罪而死或作且斯人因其罪不獨一人死亡○
<h2> 二支派半人自白其故<u>以色列</u>人諾之
</h2>
書 22:21 <u>流便</u>人、<u>迦得</u>人、及<u>瑪拿西</u>半支派人、對率<u>以色列</u>人軍旅之族長
書 22:22 曰、諸神之主耶和華、諸神之主耶和華 或作至能之天主耶和華至能之天主耶和華知之、<u>以色列</u>人亦當知之、如我儕有叛逆干犯主之意、願主今日不祐我儕、
書 22:23 我儕建祭臺、如欲離棄主、或欲獻火焚祭素祭平安祭在祭臺上、願主討我之罪、
書 22:24 我之建祭臺、非無故也、恐日後爾子孫謂我子孫曰、爾曹與主<u>以色列</u>之天主何與、
書 22:25 爾<u>流便</u>人、<u>迦得</u>人、主已定<u>約但</u>在爾我之間為界、爾於主前無分、如是爾子孫將使我子孫不敬畏主、
書 22:26 故我儕曰、不如建祭臺、非為獻火焚祭、亦非為獻別類之祭、
書 22:27 但在爾我間、及爾子孫與我子孫間為證、我亦在主前獻火焚祭平安祭與別類之祭、事奉主、免日後爾子孫謂我子孫云、爾在主前無分、
書 22:28 故我儕曰、日後若爾子孫向我子孫如此言、則我子孫可答曰、試觀我祖所建之祭臺、其式似主之祭臺、非為獻火焚祭與別類之祭、乃為在爾我間為證、
書 22:29 在主我天主幕 幕或作居所前之祭臺外、又建祭臺、為獻火焚祭素祭與別類之祭、叛逆主、離棄主、我斷無此意、
書 22:30 祭司<u>非尼哈</u>與同來之會中牧伯、及率<u>以色列</u>軍旅之族長、聞<u>流便</u>人<u>迦得</u>人及<u>瑪拿西</u> 半支派人所言、皆以為善、
書 22:31 祭司<u>以利亞撒</u>子<u>非尼哈</u>、謂<u>流便</u>人<u>迦得</u>人及<u>瑪拿西</u> 半支派人曰、我儕今日知主在我儕中、因爾曹在主前未犯此罪、如是爾曹援<u>以色列</u>人、免受主之懲罰、 或作免主降災於我
書 22:32 祭司<u>以利亞撒</u>子<u>非尼哈</u>與諸牧伯、離<u>基列</u>地、別<u>流便</u>人<u>迦得</u>人返<u>迦南</u>地、見<u>以色列</u>人、以真情覆之、
書 22:33 <u>以色列</u>人聞此言、皆以為善、頌讚天主、不復言往攻<u>流便</u>人、<u>迦得</u>人、而滅其居所之地、
書 22:34 <u>流便</u>人、<u>迦得</u>人、名其祭臺曰證、蓋言此祭臺於我儕中為證、證我儕以耶和華為天主、
書 23:1 <h2><u>約書亞</u>勸誡<u>以色列</u>人</h2> 主使<u>以色列</u>人四周平康、所有之敵、皆已鎮服、歷日既久、<u>約書亞</u>壽高年邁、
書 23:2 <u>約書亞</u>召<u>以色列</u>眾、與其諸長老、牧伯、士師、有司、謂之曰、我壽高年邁、
<h2> 追述主恩
</h2>
書 23:3 主爾天主緣爾之故、如何待列國、為爾目睹、蓋為爾戰者、乃主爾之天主、
書 23:4 自<u>約但</u>至大海、日入之處、所有諸國、即我所滅、與所遺未滅者、我已以鬮分其地、予爾諸支派為業、
<h2> 告以主必仍復施恩
</h2>
書 23:5 主爾之天主、必於爾前驅逐斯民、使爾得其地為業、如主爾之天主所許爾者、
書 23:6 當極力恪守遵行、凡錄於<u>摩西</u>律法書之言、不偏於左、不偏於右、
書 23:7 於爾中所遺之民、勿入其中雜處、彼所敬之神、勿稱其名、勿指以發誓、勿奉事、勿叩拜、
書 23:8 惟親慕主爾之天主、 或作恆從主爾之天主如爾至今所行者、
書 23:9 大而強之國、主已逐其民於爾前、無人能立於爾前、 無人能立於爾前或作無人能禦爾至於今日、
書 23:10 爾中一人能驅千 敵、蓋為爾戰者、乃主爾之天主、如其所許爾者、
<h2> 警以不順主命必遭災戾
</h2>
書 23:11 故當謹恪、敬愛主爾之天主、
書 23:12 如爾違背、而與爾中所遺之民聯絡、與之嫁娶往來、 往來或作相雜
書 23:13 則當知主爾之天主、必不復逐此諸族之民於爾前、斯民必為陷爾之網羅、 必為陷爾之網羅或作必陷爾於網羅為鞭於爾脇、為剌於爾目、直至爾曹滅亡、於主爾天主所賜爾之美地、
書 23:14 今我將 逝世行世人所必行之路、爾當一心一意、明知主爾天主許福於爾之言、無一或失、皆應於爾、一無所遺、
書 23:15 主爾天主所許爾之福、既俱臨爾、主亦能使諸禍臨爾、滅爾於主爾天主所賜爾之美地、
書 23:16 如爾背主爾天主所命之約、事奉叩拜異邦之神、 異邦之神或作他神則主必向爾震怒、使爾速亡於所賜爾之美地、
書 24:1 <h2><u>約書亞</u>集<u>以色列</u>諸支派於<u>示劍</u>略述自<u>他拉</u>以來主向民所施之恩</h2> <u>約書亞</u>集<u>以色列</u>諸支派於<u>示劍</u>、召<u>以色列</u>諸長老、牧伯、士師、有司、皆至、立於天主前、
書 24:2 <u>約書亞</u>告民眾曰、主<u>以色列</u>之天主如是云、古昔爾曹列祖、 其中<u>亞伯拉罕</u>與<u>拿鶴</u>之父<u>他拉</u>、居河東、崇事他神、
書 24:3 我自河東攜爾祖<u>亞伯拉罕</u>、導之遍行<u>迦南</u>全地、蕃其苗裔、賜生<u>以撒</u>、
書 24:4 又使<u>以撒</u>生<u>雅各</u>與<u>以掃</u>、以<u>西珥</u>山賜<u>以掃</u>為業、惟<u>雅各</u>與子孫下<u>伊及</u>、
書 24:5 我遣<u>摩西</u> <u>亞倫</u>、更在<u>伊及</u>中行奇事降災、厥後我導爾出、
書 24:6 我既導爾祖出<u>伊及</u>、遂至海濱、<u>伊及</u>人率車馬追爾祖至紅海、
書 24:7 彼呼籲我、 我原文作主我 或原文作主使幽暗在爾與<u>伊及</u>人間、使海水淹沒<u>伊及</u>人、我在<u>伊及</u>所行、乃爾曹目睹、爾居曠野既久、
書 24:8 我導爾至居<u>約但</u>東<u>亞摩利</u>人之地、彼與爾戰、我付之於爾手、滅之於爾前、使爾得其地為業、
書 24:9 時<u>摩押</u>王<u>西撥</u>子<u>巴勒</u>起、攻<u>以色列</u>人、遣人召<u>比珥</u>子<u>巴蘭</u>來詛爾、
書 24:10 我不許<u>巴蘭</u>詛、 原文作我不欲聽巴蘭反使之為爾祝福、救爾脫於其手、
書 24:11 爾過<u>約但</u>、至<u>耶利哥</u>、<u>耶利哥</u>居民、與<u>亞摩利</u>人、<u>比利洗</u>人、<u>迦南</u>人、<u>赫</u>人、<u>革迦撒</u>人、<u>希未</u>人、<u>耶布斯</u>人、皆與爾戰、我付之於爾手、
書 24:12 我曾使大蜂驅逐<u>亞摩利</u>二王於爾前、不藉爾刃、不藉爾弓、
書 24:13 爾未勞之土地、我賜於爾、未建之城邑、爾得居其中、未植之葡萄園、油果樹園、爾食其果、
<h2> <u>約書亞</u>勸民誠心奉事主
</h2>
書 24:14 故當畏主、以誠心真意奉事主、爾祖在河東、在<u>伊及</u>所事之諸神、爾當除之、惟崇事主、
書 24:15 如爾以事主為不善、今日可擇所欲事者、或爾祖在河東所事之神乎、或爾居其地<u>亞摩利</u>人之神乎、至於我及我家、必崇事主、
書 24:16 民對曰、我儕斷不棄主而事異邦之神、 異邦之神或作他神
書 24:17 蓋主我之天主、導我與我祖 父出我為奴之<u>伊及</u>地、行諸大異跡、使我目睹、護我於所行之途、及所過之國、
書 24:18 主以列國之民、與原居斯土之<u>亞摩利</u>人逐於我前、我亦願奉事主、蓋主乃我之天主、
書 24:19 <u>約書亞</u>謂民曰、惟恐爾不能事主、因主乃至聖之天主、忌邪之天主、不赦爾愆尤罪惡、
書 24:20 如爾棄主、崇事異邦之神、則主降福於爾之後、必轉而降禍於爾、使爾滅亡、
書 24:21 民對<u>約書亞</u>曰、不然、我必事主、
書 24:22 <u>約書亞</u>謂民曰、爾擇主以事之、爾自為證、曰、我願自證、
書 24:23 曰、爾中所有異邦之神、今當除之、一心歸向主<u>以色列</u>之天主、
書 24:24 民對<u>約書亞</u>曰、我願崇事主我之天主、聽從其言、
書 24:25 是日<u>約書亞</u>與民立約、為之定律例法度、在<u>示劍</u>、
書 24:26 <u>約書亞</u>以此諸言、錄於天主律法之書、以大石立於彼、在主聖所之橡樹下、 以大石立於在主聖所之橡樹下或作以大石立於彼在橡樹下近主之聖所
書 24:27 <u>約書亞</u>謂民眾曰、凡主諭我諸言、此石皆聞之、可對我儕作證、如爾違主爾之天主、有此石對爾作證、
書 24:28 <u>約書亞</u>遂遣散民眾、各歸其業、○
<h2> <u>約書亞</u>壽百有十歲乃卒安葬
</h2>
書 24:29 斯事之後、主之僕<u>嫩</u>之子<u>約書亞</u>卒、年一百有十歲、
書 24:30 葬於其業之境內、即<u>以法蓮</u>山之<u>亭納西拉</u>、<u>迦實</u>山之北、
書 24:31 <u>約書亞</u>在世、<u>以色列</u>人崇事主、<u>約書亞</u>卒後、長老在世、曾知主為<u>以色列</u>人所行諸事者、<u>以色列</u>人仍崇事主、
<h2> <u>約瑟</u>屍骸葬於<u>示劍</u>
</h2>
書 24:32 昔<u>以色列</u>人攜<u>約瑟</u>骸骨出<u>伊及</u>、今葬於<u>示劍</u>、在<u>雅各</u>自<u>示劍</u>父<u>哈抹</u>子孫、以一百基細他 一百墓細他見創世紀三十三章十九節小註所購之地、為<u>約瑟</u>子孫之業、
<h2> <u>以利亞撒</u>葬於<u>以法蓮</u>山
</h2>
書 24:33 <u>亞倫</u>子<u>以利亞撒</u>亦卒、葬於其子<u>非尼哈</u>在<u>以法蓮</u>山所得之岡、
士 1:1 <h2>記<u>猶大</u> <u>西緬</u>二族所行</h2> <u>約書亞</u>卒後、<u>以色列</u>人問於主曰、誰當為我儕先往、 誰當為我儕先往或作我儕中誰當先往攻<u>迦南</u>人而與之戰、
士 1:2 主曰、<u>猶大</u> 人當往、我以斯地付於其手、
士 1:3 <u>猶大</u> 人謂同族 同族原文作兄<u>西緬</u> 人曰、爾與我同往、至我循鬮所得之地、攻<u>迦南</u>人、其後我亦與爾同往、至爾循鬮所得之地、於是<u>西緬</u> 人與<u>猶大</u> 人同往、
士 1:4 <u>猶大</u> 人乃往、主以<u>迦南</u>人、<u>比利洗</u>人、付於其手、在<u>比色</u>殺敵一萬、
士 1:5 在<u>比色</u>遇<u>亞多尼比色</u>與之戰、擊敗<u>迦南</u>人、<u>比利洗</u>人、
士 1:6 <u>亞多尼比色</u>逃遁、追而擒之、斷其手足大指、
<h2> <u>亞多尼比色</u>遭報適如其所行
</h2>
士 1:7 <u>亞多尼比色</u>曰、昔有七十王、手足大指、為我所斷、 原文作昔有七十王斷手足大指者拾食物於我案下、今天主循我所行、報施於我、乃攜至<u>耶路撒冷</u>而死於彼、
士 1:8 <u>猶大</u>人攻<u>耶路撒冷</u>取之、擊之以刃、以火燬邑、
士 1:9 斯後<u>猶大</u>人往攻居山地居南方居窪地之<u>迦南</u>人、
<h2> <u>猶大</u>族攻取<u>希伯崙</u>
</h2>
士 1:10 <u>猶大</u> 人又往攻居<u>希伯崙</u>之<u>迦南</u>人、殺<u>示篩</u>、<u>亞希幔</u>、<u>他買</u>、<u>希伯崙</u>昔名<u>基列亞巴</u>、
士 1:11 自彼而往、攻<u>底璧</u>居民、<u>底璧</u>昔名<u>基列西弗</u>、
士 1:12 <u>迦勒</u>曰、能擊<u>基列西弗</u>而取之者、必以我女<u>押撒</u>妻之、
<h2> <u>俄陀聶</u>因攻取敵城得<u>迦勒</u>之女為妻
</h2>
士 1:13 <u>迦勒</u>弟<u>基納</u>子<u>俄陀聶</u>取之、<u>迦勒</u>以女<u>押撒</u>妻之、
士 1:14 <u>押撒</u>于歸時、勸夫求田於其父、遂下驢、<u>迦勒</u>曰、爾何所欲、
士 1:15 曰、我欲蒙父之賞、 或作求父賜福於我父所賜我者、乃南方土地、求父賜我以泉、<u>迦勒</u>遂以上泉下泉予之、○
<h2> <u>基尼</u>人居於<u>猶大</u>族中
</h2>
士 1:16 <u>摩西</u>妻兄、 妻兄或作外舅<u>基尼</u>人也、其子孫與<u>猶大</u>人同離巴勒瑪城、至<u>亞拉得</u>以南之<u>猶大</u>曠野、居於民中、
<h2> <u>何珥瑪</u> <u>迦薩</u> <u>亞實基倫</u> <u>以革倫</u>四城墮
</h2>
士 1:17 <u>猶大</u> 人與同族 同族原文作兄<u>西緬</u> 人偕往、擊居<u>洗法</u>之<u>迦南</u>人、翦滅其邑、易名<u>何珥瑪</u>、
士 1:18 <u>猶大</u> 人又取<u>迦薩</u>與其四境、<u>亞實基倫</u>與其四境、<u>以革倫</u>與其四境、
士 1:19 主祐<u>猶大</u> 人逐居山之敵、惟不能逐居平原之人、以其有鐵車也、
士 1:20 以<u>希伯崙</u>予<u>迦勒</u>、遵<u>摩西</u>所命、<u>迦勒</u>逐<u>亞衲</u>三族、
<h2> 記<u>便雅憫</u>族所行
</h2>
士 1:21 居<u>耶路撒冷</u>之<u>耶布斯</u>人、<u>便雅憫</u>人未逐之、<u>耶布斯</u>人與<u>便雅憫</u>人同居<u>耶路撒冷</u>、至於今日、○
<h2> <u>約瑟</u>族攻取<u>伯特利</u>
</h2>
士 1:22 <u>約瑟</u>族亦往攻<u>伯特利</u>、主祐之、
士 1:23 <u>約瑟</u>族遣人窺探<u>伯特利</u>、其邑昔名<u>路斯</u>、
士 1:24 偵者見一人由邑出、謂之曰、求爾以入邑之處示我儕、我儕必厚待爾、
士 1:25 其人乃示以入邑之處、<u>約瑟</u>族以刃擊其邑、惟釋此人與其全家、
士 1:26 其人遂往<u>赫</u>人之地建邑、名之曰<u>路斯</u>、此其名至於今日、○
<h2> <u>瑪拿西</u>族未盡驅敵人
</h2>
士 1:27 <u>伯善</u>與其鄉里之居民、<u>他納</u>與其鄉里之居民、<u>多珥</u>與其鄉里之居民、<u>以伯蓮</u>與其鄉里之居民、<u>米吉多</u>與其鄉里之居民、<u>瑪拿西</u> 人皆未逐之、於是<u>迦南</u>人執意居於斯地、
士 1:28 迨<u>以色列</u>人強盛、則使<u>迦南</u>人納貢、惟未逐之、○
<h2> <u>以法蓮</u>族亦若是
</h2>
士 1:29 <u>以法蓮</u> 人未逐居<u>基色</u>之<u>迦南</u>人、於是<u>迦南</u>人仍居<u>基色</u>、在<u>以法蓮</u>境、○
士 1:30 <u>西布倫</u> 人未逐<u>基提倫</u>居民、與<u>拿哈鹿</u>居民、於是<u>迦南</u>人居其中而納貢、○
士 1:31 <u>亞設</u> 人未逐<u>亞柯</u>居民、<u>西頓</u>居民、<u>亞黑拉</u>居民、<u>亞革悉</u>居民、<u>黑巴</u>居民、<u>亞非革</u>居民、<u>利合</u>居民、
士 1:32 於是<u>亞設</u>人因未逐斯土<u>迦南</u>人、遂居<u>迦南</u>人間、○
<h2> <u>拿弗他利</u>族亦若是
</h2>
士 1:33 <u>拿弗他利</u> 人未逐<u>伯示麥</u>居民、與<u>伯亞納</u>居民、於是 <u>拿弗他利</u>人居於斯土<u>迦南</u>人間、<u>伯示麥</u>與<u>伯亞納</u>之居民納頁焉、<h2> <u>亞摩利</u>人不容<u>但</u>族居平原</h2>
士 1:34 <u>亞摩利</u>人逼<u>但</u>人居山、不容其下平原、
士 1:35 <u>亞摩利</u>人執意居<u>希烈</u>山、<u>亞雅倫</u>、<u>沙押濱</u>、後、<u>約瑟</u>族強盛、使<u>亞摩利</u>人納頁、
士 1:36 <u>亞摩利</u>人之界、自蠍坡、自<u>西拉</u>以上、
士 2:1 <h2>主之使者責民於<u>波金</u></h2> 有主之使者自<u>吉甲</u>上至<u>波金</u>、曰、我救爾出<u>伊及</u>、導爾入我誓爾祖之地、我曾言、永不廢與爾所立之約、
士 2:2 惟爾不可與斯地之居民立約、當毀其祭壇、爾竟不遵我言、爾何為哉、
士 2:3 今我有言曰、必不驅逐斯民於爾前、被為荊棘於爾脇、 或作為攻爾之敵彼之諸神、必陷爾於網羅、
士 2:4 主之使者、以此言告<u>以色列</u>人、民舉聲號泣、
士 2:5 故名其地曰<u>波金</u>、 波金譯即號泣之義在彼獻祭於主、○
<h2> <u>約書亞</u>卒後之一代人行惡於主前
</h2>
士 2:6 先是<u>約書亞</u>遣散眾民、<u>以色列</u>人各歸其業、據有斯地、
士 2:7 <u>約書亞</u>在世、民崇事主、<u>約書亞</u>卒後、長老在世、曾見主為<u>以色列</u>人所行諸大事者、<u>以色列</u>人仍崇事主、
士 2:8 主之僕<u>嫩</u>之子<u>約書亞</u>、年百有十歲而卒、
士 2:9 葬於其業之境內、即<u>以法蓮</u>山之<u>亭納希烈</u>、<u>迦實</u>山之北、
士 2:10 斯代之人俱逝、 俱逝原文作俱歸其祖後、別興一代、不知主、亦不知主為<u>以色列</u>人所行之事、
士 2:11 <u>以色列</u>人行惡於主前、崇事諸<u>巴力</u>、
士 2:12 棄主其列祖之天主、導之出<u>伊及</u>者、信從叩拜他神、即其四圍列族之神、干犯主怒、
士 2:13 棄主而事<u>巴力</u>及<u>亞斯他錄</u>、
<h2> 主怒之仍矜憐之
</h2>
士 2:14 故主怒<u>以色列</u>人、交於掠者之手掠之、付於四圍敵之手、使不能再立於敵前、
士 2:15 無論何往、主皆譴責、降之以災、如主所言、亦如主向彼所誓、於是斯民困苦已極、
士 2:16 主為之立士師拯之於掠之者手、
士 2:17 乃民不聽從士師、淫從他神而叩拜之、速離其祖所行之道、其祖遵主之誡命、彼則不然、
士 2:18 主既為之立士師、主則祐其士師、士師在世時、主救民脫於敵手、因民受敵之暴虐、逼迫而哀號、主則憐恤之、
士 2:19 迨士師卒後、民仍行惡、較先人更甚、從他神、服事而叩拜、不更其惡事、不改其逆行、
士 2:20 於是主怒<u>以色列</u>人曰、斯民背我與其列祖所立之約、不聽從我言、
<h2> 遺留<u>迦南</u>族以試<u>以色列</u>人
</h2>
士 2:21 故<u>約書亞</u>卒時所遺留諸族、我不復逐一人於斯民前、
士 2:22 以試<u>以色列</u>人、欲視其能效其列祖謹守遵行主之道否、
士 2:23 如是主遺留此諸族、不遽驅逐、不付之於<u>約書亞</u>手、
士 3:1 <h2>臚列為試<u>以色列</u>人遺留族數</h2> 主遺留此諸族、以試未曾知<u>迦南</u>戰事之<u>以色列</u>人、
士 3:2 欲使<u>以色列</u>歷代、學而知前所未識之戰事、
士 3:3 所遺留之族、即<u>非利士</u>五伯、居<u>利巴嫩</u>山之<u>迦南</u>人、<u>西頓</u>人、<u>希未</u>人、自<u>巴力黑們</u>至<u>哈末</u>、
士 3:4 遺留此諸族、以試<u>以色列</u>人、視其能聽從主所託<u>摩西</u>諭其祖之命否、
<h2> <u>以色列</u>人與之結交陷於拜偶像之罪
</h2>
士 3:5 <u>以色列</u>人竟居於<u>迦南</u>人、<u>西頓</u>人、<u>亞摩利</u>人、<u>比利洗</u>人、<u>希未</u>人、<u>耶布斯</u>人之間、
士 3:6 娶其女為妻、以女嫁其子、並崇拜其諸神、○
士 3:7 <u>以色列</u>人行惡於主前、忘主其天主而事諸<u>巴力</u>與<u>亞斯他錄</u>、
<h2> <u>以色列</u>人受<u>古珊利薩田</u>之虐
</h2>
士 3:8 主怒<u>以色列</u>人、付於兩河間<u>亞蘭</u> 兩河間亞蘭又作米所波他米亞王<u>古珊利薩田</u>之手、<u>以色列</u>人事<u>古珊利薩田</u>歷八年、
<h2> <u>俄陀聶</u>救之
</h2>
士 3:9 <u>以色列</u>人呼籲主、主為<u>以色列</u>人立一救者救之、即<u>迦勒</u>弟<u>基納</u>子<u>俄陀聶</u>、
士 3:10 主之神感之、為<u>以色列</u>人士師、既出以戰、主以<u>亞蘭</u>王<u>古珊利薩田</u>付於其手、使勝<u>古珊利薩田</u>、
士 3:11 於是斯地太平歷四十年、<u>基納</u>子<u>俄陀聶</u>卒、○
<h2> <u>以色列</u>人復行惡於主前遂受<u>摩押</u>王<u>伊磯倫</u>之虐
</h2>
士 3:12 <u>以色列</u>人又行惡於主前、故主使<u>摩押</u>王<u>伊磯倫</u> 伊磯倫或作厄倫下同強盛、攻<u>以色列</u>人、緣<u>以色列</u>人行惡於主前、
士 3:13 <u>伊磯倫</u>聚<u>亞捫</u>人與<u>亞瑪力</u>人、往攻<u>以色列</u>人、佔據巴勒瑪城、  即耶利哥
士 3:14 <u>以色列</u>人事<u>摩押</u>王<u>伊磯倫</u>歷十八年、
<h2> <u>以笏</u>救之
</h2>
士 3:15 <u>以色列</u>人呼籲主、主為之立一救者、即<u>便雅憫</u>支派、<u>基拉</u>子<u>以笏</u>、為左手便捷者、 原文作右手不靈便者<u>以色列</u>人託之以禮物、使獻於<u>摩押</u>王<u>伊磯倫</u>、
士 3:16 <u>以笏</u>造兩刃刀、長一尺、繫於右股衣內、
士 3:17 以禮物攜至<u>摩押</u>王<u>伊磯倫</u>所、<u>伊磯倫</u>體甚胖、
士 3:18 <u>以笏</u>進禮物既畢、遂遣舁禮物者去、
士 3:19 <u>以笏</u>由近<u>吉甲</u>之偶像處 偶像處或作鑿石之處下同而返、告王曰、我有一密事奏告王、王呼曰、靜避、於是左右侍立者悉退而出、
士 3:20 <u>以笏</u>至王前、王獨坐涼樓、<u>以笏</u>曰、我奉天主命、有事告王、王乃離坐而起、
士 3:21 <u>以笏</u>以左手拔右股所繫之刀、刺入王之腹、
士 3:22 刀柄亦入、刃為脂所蒙、不得拔於其腹、刀乃洞穿後身、
士 3:23 <u>以笏</u>出、至遊廊、閉樓門而鎖之、
士 3:24 <u>以笏</u>既出、王之僕至、見樓門閉而鎖、則曰、王必在涼樓遺矢、 遺矢俗言大便原文作蔽足
士 3:25 僕俟久、見樓門不啟、乃取鑰而啟之、見其主王已死、偃仆於地、
士 3:26 僕俟時、<u>以笏</u>已遁、過偶像處、逃至<u>西伊拉</u>、
士 3:27 <u>以笏</u>既至、吹角於<u>以法蓮</u>山、<u>以色列</u>人隨之下山、<u>以笏</u>導於前、
士 3:28 謂之曰、爾從我追 敵、主以爾敵<u>摩押</u>人付於爾手、民從之而下、據<u>摩押</u>相對之<u>約但</u>津、不容一人濟焉、
士 3:29 當時殺<u>摩押</u>人約一萬、皆壯健之戰士、無一人逃脫、
士 3:30 當日<u>摩押</u>族服<u>以色列</u>人、斯地太平、歷八十年、
<h2> <u>以笏</u>卒後<u>珊迦</u>亦救之於<u>非利士</u>人
</h2>
士 3:31 <u>以笏</u>後、<u>亞拿</u>子<u>珊迦</u>為士師、一時以牛杖殺<u>非利士</u>人六百、彼亦救<u>以色列</u>人、
士 4:1 <h2><u>以笏</u>卒後<u>以色列</u>人復行惡於主前遂受<u>耶賓</u>王之虐</h2> <u>以笏</u>卒後、<u>以色列</u>人又行惡於主前、
士 4:2 主付之於都<u>夏瑣</u>之<u>迦南</u>王<u>耶賓</u>手、其軍長名<u>西西拉</u>、居於異族之<u>夏羅設</u>、
士 4:3 <u>耶賓</u>王有鐵車九百乘、暴虐<u>以色列</u>人歷二十年、<u>以色列</u>人呼籲主、○
<h2> 女先知<u>底波拉</u>命<u>巴拉</u>與敵將<u>西西拉</u>戰
</h2>
士 4:4 當時<u>拉比多</u>妻、女先知<u>底波拉</u>、為<u>以色列</u>人之士師、
士 4:5 居<u>以法蓮</u>山、<u>拉瑪</u> <u>伯特利</u>間、<u>底波拉</u>巴勒瑪樹下、<u>以色列</u>人赴之、以聽審判、
士 4:6 <u>底波拉</u>遣人召<u>亞比挪菴</u>子<u>巴拉</u>、自<u>拿弗他利</u>之<u>基叠</u>至、謂之曰、主<u>以色列</u>之天主命云、爾率<u>拿弗他利</u>支派與<u>西布倫</u>支派一萬人、往<u>他泊</u>山、
士 4:7 我必使<u>耶賓</u>軍長<u>西西拉</u>、率其車乘全軍、至<u>基順</u>河與爾戰、我必以之付於爾手、
士 4:8 <u>巴拉</u>曰、爾偕我往則往、不偕我往則不往、
士 4:9 曰、我必偕爾往、但爾不獲榮於將行之途、因天主必以<u>西西拉</u>付於婦手、<u>底波拉</u>遂起、與<u>巴拉</u>偕往<u>基叠</u>、
士 4:10 <u>巴拉</u>集<u>西布倫</u> <u>拿弗他利</u>二支派人至<u>基叠</u>、有一萬人、隨之上 <u>他泊<u>山、<u>底波拉</u>偕行、
士 4:11 <u>摩西</u>妻兄 妻兄或作外舅<u>何巴</u>、其後裔<u>基尼</u>人<u>希百</u>、曾離<u>基尼</u>族、張幕於近<u>基叠</u>之<u>撒拿音</u>橡樹旁、
士 4:12 或以<u>亞比挪菴</u>子<u>巴拉</u>上<u>他泊</u>山、告<u>西西拉</u>、
<h2> 大戰於<u>基順</u>河<u>西西拉</u>敗績
</h2>
士 4:13 <u>西西拉</u>集所有鐵車九百、與所率全軍、出異族之<u>夏羅設</u>、至<u>基順</u>河、
士 4:14 <u>底波拉</u>謂<u>巴拉</u>曰、爾起、主已導於爾前、今日將以<u>西西拉</u>付於爾手、<u>巴拉</u>下<u>他泊</u>山、一萬人隨之、
士 4:15 主使<u>西西拉</u>與一切車乘、及其全軍潰亂、被<u>巴拉</u>以刃擊敗、<u>西西拉</u>下車、徒步以遁、
士 4:16 <u>巴拉</u>追襲車乘軍旅、至於異族之<u>夏羅設</u>、<u>西西拉</u>全軍悉亡於刃、一無所遺、
士 4:17 <u>西西拉</u>徒步而遁、遁至<u>基尼</u>人<u>希百</u>妻<u>雅億</u>之幕、當時<u>夏瑣</u>王<u>耶賓</u>、與<u>基尼</u>人<u>希百</u>家和好、
<h2> <u>雅億</u>誘<u>西西拉</u>
</h2>
士 4:18 <u>雅億</u>出迎<u>西西拉</u>、謂之曰、請我主入我幕、毋懼、乃入<u>雅億</u>幕、<u>雅億</u>以衾覆之、
士 4:19 <u>西西拉</u>曰、我渴、求爾以水少許飲我、遂啟革囊、飲之以乳而仍覆之、
士 4:20 <u>西西拉</u>又曰、爾立於幕門、如有人來問爾云、有人在此否、爾則曰無有、
士 4:21 <u>西西拉</u>疲憊酣寢、<u>希百</u>妻<u>雅億</u>取幕橛、手執錘、輕步以前、以橛貫<u>西西拉</u>首、在其鬢際、釘之於地、<u>西西拉</u>遂死矣、
士 4:22 時、<u>巴拉</u>追<u>西西拉</u>、<u>雅億</u>出迎之、謂之曰、來、我以爾所尋之人示爾、<u>巴拉</u>入幕、見<u>西西拉</u>已死而偃臥、橛在其鬢際、
士 4:23 如是其日天主使<u>迦南</u>王<u>耶賓</u>為<u>以色列</u>人所敗、
士 4:24 從此<u>以色列</u>人之勢日強、制服<u>迦南</u>王<u>耶賓</u>、終殲滅<u>迦南</u>王<u>耶賓</u>、
士 5:1 <h2><u>底波拉</u>與<u>巴拉</u>同歌奏凱</h2> 是日<u>底波拉</u>與<u>亞比挪菴</u>子<u>巴拉</u>謳歌曰、
士 5:2 <u>以色列</u>人有其領帥、民亦樂從、故當頌美主、
士 5:3 列王其聽之、諸伯其側耳、我將謳歌讚美主、向主<u>以色列</u>之天主奏樂頌揚、
士 5:4 主出自<u>西珥</u>地、來自<u>以東</u>田、斯時也、地震天漏、密雲零雨、
士 5:5 於主前山岳震撼、於主<u>以色列</u>之天主前、此<u>西乃</u>山震撼、
士 5:6 當<u>亞拿</u>子<u>珊甲</u>時、<u>雅億</u>居世之日、道途荒涼、行路者皆行曲徑、
士 5:7 <u>以色列</u>中無長者、直至我<u>底波拉</u>起、起而為<u>以色列</u>之母、
士 5:8 斯民選擇新神、戰遂及於邑門、<u>以色列</u>四萬人中、不見干與戈、
士 5:9 我心慕<u>以色列</u>領袖、我心慕樂意 出戰之民、當讚美主、
士 5:10 爾乘白驢者、坐繡花毯者、遊行道途者、咸當謳歌、
士 5:11 緣在汲水之處、均分所獲而懽呼、在彼頌主之仁慈、頌主治<u>以色列</u>之仁慈、 頌主治以色列之仁慈或作頌以色列長者之義維時主之民下入邑門、
士 5:12 <u>底波拉</u>歟、興哉興哉、興哉興哉而謳歌、<u>巴拉</u>歟、爾起、<u>亞比挪菴</u>子起而擄敵、
士 5:13 維時遺民下而與壯士戰、主之民下而攻勇士、
士 5:14 有自<u>以法蓮</u>來者、原攻 原攻或作其基原在<u>亞瑪力</u>、爾後有<u>便雅憫</u>雜於爾民中、牧伯下自<u>瑪吉</u>、持杖掌民數者、由<u>西布倫</u>而至、
士 5:15 <u>以薩迦</u>長者與<u>底波拉</u> 同來、<u>以薩迦</u> 人無異<u>巴拉</u>、隨之猛下平原、在<u>流便</u>溪旁、大有躊躇斟酌、
士 5:16 爾何坐牢中聽群畜之聲、 聽群畜之聲或作聽牧人吹笛之聲在<u>流便</u>溪濱、大有躊躇斟酌、
士 5:17 <u>基列</u> 人居<u>約但</u>東、<u>但</u> 人何居於舟、<u>亞設</u> 人居海濱、處於海灣港口、
士 5:18 惟<u>西布倫</u>族能冒死不顧、<u>拿弗他利</u> 族在野之高岡、亦復如是、
士 5:19 列王來戰、維時<u>迦南</u>諸王戰於<u>他納</u>、<u>米吉多</u>水畔、欲掠之貲財、毫無所得、
士 5:20 諸星自天而戰、自其道攻<u>西西拉</u>、
士 5:21 <u>基順</u>河沖沒敵人、此<u>基順</u>古河沖沒有其眾、我心覺蹂躪勇士、
士 5:22 其時壯士速行、戰馬疾馳、蹏聲隆隆、
士 5:23 主之使者曰、當詛<u>米羅斯</u>、以厲言詛其居民、以其不來以助主 之民、不從英雄以助主 之民、
士 5:24 願<u>基尼</u>人<u>希百</u>妻<u>雅億</u>、較眾婦女得福更多、較居幕之婦女更蒙福祉、
士 5:25 <u>西西拉</u>求水、彼給以乳、以酥予之、盛於寶貴之盂、
士 5:26 左手持橛、右手取匠人之錘、擊<u>西西拉</u>、摧其首、傷其鬢際、貫而通之、
士 5:27 <u>西西拉</u>在其足前卷曲偃仆、在其足前卷曲倒臥、在卷曲之處、偃仆死亡、
士 5:28 <u>西西拉</u>母從窗窺望、由櫺中呼曰、何其車遲而不歸、何其車行之迂緩、
士 5:29 左右夫人之智者慰<u>西西拉</u>母、彼亦自言曰、
士 5:30 豈未獲財均分所掠乎、人各必得一二女子、<u>西西拉</u>必得彩衣、必得彩服、表裏文繡、可戴頸項、 又作可飾被擄者之頸
士 5:31 願主之諸敵、如是滅亡、願愛主者如日方昇、光輝烈烈、此後斯地太平、歷四十年、
士 6:1 <h2><u>以色列</u>人因行惡為<u>米甸</u>人所虐</h2> <u>以色列</u>人復行惡於主前、主付之於<u>米甸</u>人手、歷七年、
士 6:2 <u>米甸</u>人勢壓<u>以色列</u>人、<u>以色列</u>人因<u>米甸</u>人、在山間營窟掘穴、建堡寨、
士 6:3 <u>以色列</u>人既耕種、 耕種原文作播種<u>米甸</u>人、<u>亞瑪力</u>人、及東方人、咸上攻之、
士 6:4 建營壘、毀土產、至於<u>迦薩</u>、不為<u>以色列</u>人遺食物、牛羊與驢亦不遺、
士 6:5 因斯眾攜群畜帳幕而來、如蝗之眾多、其人與駝不可勝數、入斯地以毀之、
士 6:6 <u>以色列</u>人緣<u>米甸</u>人故、困窮特甚、乃呼籲主、
士 6:7 <u>以色列</u>人因受<u>米甸</u>人之害、呼籲主、
<h2> 主遣先知斥之
</h2>
士 6:8 主遣先知來見<u>以色列</u>人、謂之曰、主<u>以色列</u>之天主如是云、我導爾由<u>伊及</u>而上、導爾出為奴之地、
士 6:9 救爾脫於<u>伊及</u>人手、並脫於一切凌虐爾者手、逐之於爾前、以其地賜爾、
士 6:10 諭爾曰、我乃主爾之天主、爾居<u>亞摩利</u>人之地、勿敬其神、乃爾不遵我命、○
<h2> 使者遣<u>基甸</u>往援之
</h2>
士 6:11 主之使者至<u>俄弗拉</u>、坐於<u>亞比以謝</u>族人<u>約阿施</u>橡樹下、適<u>約阿施</u>子<u>基甸</u>打麥於壓酒處、不欲為<u>米甸</u>人所知、
士 6:12 主之使者顯現於<u>基甸</u>、謂之曰、英雄歟、耶和華祐 祐原文作偕下同爾、
士 6:13 <u>基甸</u>曰、我主歟、如耶和華祐我、何至所遇若此、我列祖嘗向我傳述曰、主導我出<u>伊及</u>、今主之異跡安在、斯時主竟棄我、付我於<u>米甸</u>人手、
士 6:14 主顧之曰、可藉爾之此力而往、必救<u>以色列</u>人脫於<u>米甸</u>人手、我遣爾、
士 6:15 曰、我主歟、我家在<u>瑪拿西</u>支派中至貧、我在我父之家又至微、憑何者以救<u>以色列</u>人乎、
士 6:16 主曰、我必祐爾、爾將擊<u>米甸</u>人、如擊一人然、
士 6:17 曰、如我蒙恩於主前、求主示我以證、使我知與我言者誠主也、 或作使我知主真與我言
士 6:18 求主莫離此、待我返、攜禮物陳於主前、曰、我必待爾返、
<h2> <u>基甸</u>所供之物見焚於火
</h2>
士 6:19 <u>基甸</u>往備一山羊之羔、取一伊法麵作無酵餅、置肉於筐、盛湯於壺、攜至橡樹下獻之、
士 6:20 天主之使者曰、以肉與無酵餅、置於此磐、以湯傾之 於上、<u>基甸</u>乃如是以行、
士 6:21 主之使者伸所執之杖、以杖頭按肉與無酵餅、火自磐出、焚肉與無酵餅、主之使者遂往不復見、
士 6:22 <u>基甸</u>見為主之使者曰、哀哉我主天主歟、 我甚畏懼、因我面見主之使者矣、
士 6:23 主諭之曰、安爾心、勿懼、爾不至死、
士 6:24 <u>基甸</u>為主建祭臺、名之曰<u>耶和華沙龍</u>、 譯即主賜平安之義此祭臺在<u>亞比以謝</u>族之<u>俄弗拉</u>、至今尚存、
<h2> <u>基甸</u>奉命毀<u>巴力</u>祭壇為主建祭臺獻祭
</h2>
士 6:25 是夜主諭之曰、取爾父之牛犢、及七歲之第二牛、毀爾父為<u>巴力</u>所築之壇、斫壇旁之亞舍拉、 亞舍拉或作木偶下同
士 6:26 在此磐上、在陳禮物之所、 或作在此保障之崇邱即陳列器械之所為主爾之天主建祭臺、取第二牛獻為火焚祭、以所斫之亞舍拉為柴、
士 6:27 <u>基甸</u>簡僕十人、遵主命而行、但懼父家與邑人、不敢晝行此事、乃夜行之、
士 6:28 邑人夙興、見<u>巴力</u>壇已毀、壇旁亞舍拉已斫、第二牛已獻於新建之祭臺上、
士 6:29 則相問曰、行此者誰、詢問考察之後、則曰、此事為<u>約阿施</u>子<u>基甸</u>所作、
士 6:30 邑人謂<u>約阿施</u>曰、攜爾子出、以致之死、 以致之死或作蓋當死也緣毀<u>巴力</u>壇、斫壇旁亞舍拉、
<h2> <u>基甸</u>父<u>約阿施</u>為子辨白
</h2>
士 6:31 <u>約阿施</u>對旁立諸人曰、爾欲為<u>巴力</u>爭論乎、抑欲援之乎、凡為之爭論者、未及晨即見殺、如<u>巴力</u>果為神、人既毀其壇、則必為己爭論、
士 6:32 當日人稱<u>基甸</u>曰、<u>耶路巴力</u>、 耶路巴力譯即任巴力爭論之義蓋曰、<u>基甸</u>毀<u>巴力</u>壇、任<u>巴力</u>與之爭論、
<h2> <u>基甸</u>聚兵出戰
</h2>
士 6:33 時<u>米甸</u>人、<u>亞瑪力</u>人、及東方之人、咸集濟河、建營在<u>耶斯烈</u>平原、
士 6:34 主之神感<u>基甸</u>、<u>基甸</u>吹角、<u>亞比以謝</u>族、咸集從之、
士 6:35 <u>基甸</u>遣使遍行 行或作告於<u>瑪拿西</u>地、<u>瑪拿西</u>人亦集從之、又遣使至<u>亞設</u>、<u>西布倫</u>、<u>拿弗他利</u>地、咸來迎敵、
<h2> <u>基甸</u>祈禱
</h2>
士 6:36 <u>基甸</u>禱天主曰、主若果藉我手拯<u>以色列</u>人、循主所許、
士 6:37 我以綿羊毛一團、置於禾場、如露獨在羊毛、而四圍之土仍乾、則知主必藉我手拯<u>以色列</u>人、循主所許、
士 6:38 明日<u>基甸</u>夙興、見果如斯、取羊毛擠之、自羊毛擠露盈盂、
士 6:39 <u>基甸</u>又禱主曰、求主莫向我震怒、我敢復進一言、再以羊毛試之、願羊毛獨乾、四圍之土悉有露、
士 6:40 是夜天主如是而行、羊毛獨乾、四圍之土悉有露、
士 7:1 <h2><u>基甸</u>軍二萬二千主減之第留三百</h2> <u>耶路巴力</u>即<u>基甸</u>、與從者夙興、列營於<u>哈律</u>泉旁、<u>米甸</u>營在其北、在平原、近<u>摩利</u>岡、
士 7:2 主諭<u>基甸</u>曰、從爾之民過眾、我不欲以<u>米甸</u>人付於其手、恐<u>以色列</u>人向我自誇曰、我得救援、乃藉己力、 乃藉己力原文作是我手救我
士 7:3 今當告民云、凡畏葸恐懼者、可速從<u>基列</u>而歸、於是民中歸者有二萬二千人、尚留一萬、
士 7:4 主又諭<u>基甸</u>曰、民猶過眾、令民下至水濱、在彼我為爾將試之、我所指示者曰、此人可偕爾往、則可往、我所指示者曰、此人不可偕爾往、則不可往、
士 7:5 遂令民下至水濱、主諭<u>基甸</u>曰、凡 匍匐以舌餂水、如犬之餂者、則別立一處、凡跪而飲者亦若是、
士 7:6 凡以手取水、就口而餂者三百人、其餘之民、皆跪而飲、 或合五六節作凡匍匐以舌餂水如犬之餂者則別立一處凡跪以手取水就口飲者亦若是凡餂水者三百人其餘之民皆跪而飲
士 7:7 主諭<u>基甸</u>曰、我藉此餂水之三百人救爾曹、以<u>米甸</u>人付於爾手、使餘民各歸其所、
士 7:8 <u>基甸</u>僅留三百人、其餘之<u>以色列</u>人俱遣之去、各歸其家、 家原文作幕三百人取餱糧與角、 或作三百民取餱糧與角其餘之以色列人基甸俱遣之去各歸其家惟留此三百人<u>米甸</u>營在其下、在平原、
<h2> <u>基甸</u>探營聞夢厥志乃壯
</h2>
士 7:9 是夜主諭<u>基甸</u>曰、起、下至<u>米甸</u>營、我將以之付於爾手、
士 7:10 如爾懼、不敢下、則可攜爾僕<u>普拉</u>同下至其營、
士 7:11 爾聞<u>米甸</u>人所言、後必有膽、下而攻營、<u>基甸</u>與僕<u>普拉</u>遂下、至營之邊、近於隊伍、
士 7:12 <u>米甸</u>人、<u>亞瑪力</u>人、與一切東方之人、偃臥在平原、如蝗眾多、其駝無數、多如海濱之沙、
士 7:13 <u>基甸</u>既至、有一人以夢告同伴曰、我夢一大麥餅、轉入<u>米甸</u>營、轉至一幕、撞而覆之、幕乃傾倒、
士 7:14 其同伴曰、此無他、乃<u>以色列</u>人<u>約阿施</u>子<u>基甸</u>之刀、天主必以<u>米甸</u>人與全軍 軍或作營付於其手、
士 7:15 <u>基甸</u>聞夢及解夢之言、遂崇拜天主、歸至<u>以色列</u>營、謂眾曰、起、主以<u>米甸</u>軍付於爾手、
<h2> 用吹角藏火計亂敵營
</h2>
士 7:16 <u>基甸</u>分三百人為三隊、以角與空瓶付於各人手、瓶內藏火炬、
士 7:17 命之曰、當效我所行、我至敵營之邊如何行、爾亦如何行、
士 7:18 我與從者吹角、爾亦吹角、於敵營四圍呼云、主與<u>基甸</u>之刀、
士 7:19 <u>基甸</u>與從者一百人、於二更之初、 二更之初原文作中更之初按希伯來全夜分三更至營邊、守營者方易其班、<u>基甸</u>與從者吹角、破所執之瓶、
士 7:20 三隊亦吹角破瓶、左手執火炬、右手執角以吹、呼曰、主與<u>基甸</u>之刀、
士 7:21 各立其所、在營四圍、全營之人、皆亂而趨、呼號而逃、
士 7:22 三百人吹角時、主使全營之人、以刃自相攻擊、敵軍遁至<u>西利拉</u>之<u>伯哈示他</u>、又至<u>亞伯米何拉</u>、近<u>他巴</u>、
士 7:23 <u>以色列</u>人遂自<u>拿弗他利</u>、<u>亞設</u>、<u>瑪拿西</u>、集而追<u>米甸</u>人、
<h2> <u>以法蓮</u>人擒<u>米甸</u>二王
</h2>
士 7:24 <u>基甸</u>遣使遍行 行或作告於<u>以法蓮</u>山、曰、可下、迎攻<u>米甸</u>人、據守諸津、直至<u>伯巴拉</u>與<u>約但</u>、 不容之濟、<u>以法蓮</u>人咸集、據守諸津、直至<u>伯巴拉</u>與<u>約但</u>、
士 7:25 擒<u>米甸</u>二王<u>俄立</u>、<u>西伊伯</u>、殺<u>俄立</u>在<u>俄立</u>磐、殺<u>西伊伯</u>在<u>西伊伯</u>壓酒處、追<u>米甸</u>人、攜<u>俄立</u> <u>西伊伯</u>首級、濟<u>約但</u>、至<u>基甸</u>所、
士 8:1 <h2><u>以法蓮</u>人與<u>基甸</u>爭<u>基甸</u>以婉言慰之</h2> <u>以法蓮</u>人謂<u>基甸</u>曰、爾往攻<u>米甸</u>人、不招我同往、何待我如是、遂與之大爭、
士 8:2 <u>基甸</u>曰、我之所為、豈能比爾之所為乎、<u>以法蓮</u>人拾所遺之葡萄、豈不勝於<u>亞比以謝</u>族初斂之葡萄乎、
士 8:3 天主以<u>米甸</u>二王<u>俄立</u> <u>西伊伯</u>付於爾手、我之所為、豈能比爾之所為乎、<u>基甸</u>言此、<u>以法蓮</u>人息怒、
<h2> <u>疎割</u>與<u>毘努伊勒</u>人不欲以餱糧助<u>基甸</u>軍
</h2>
士 8:4 <u>基甸</u>與所率之三百人、至<u>約但</u>、濟河、雖困憊、仍追敵人、
士 8:5 謂<u>疎割</u>人曰、我追<u>米甸</u>二王<u>西巴</u>、<u>撒慕拿</u>、從我之人困憊、請給之以餅、
士 8:6 <u>疎割</u>之牧伯曰、豈<u>西巴</u> <u>撒慕拿</u>已在爾手、乃使我以餅給爾軍乎、
士 8:7 <u>基甸</u>曰、主以<u>西巴</u> <u>撒慕拿</u>付於我手、我即以野之荊與棘、 棘或作打榖之具下同懲責爾體、
士 8:8 由此而上、至<u>毘努伊勒</u>、向<u>毘努伊勒</u>人亦如是以請、<u>毘努伊勒</u>人答之、如<u>疎割</u>人所答無異、
士 8:9 <u>基甸</u>謂之曰、我平康旋返時、必毀此臺、
<h2> <u>西巴</u>與<u>撒慕拿</u>見擒
</h2>
士 8:10 時<u>西巴</u> <u>撒慕拿</u>與從之之軍、約一萬五千人、在<u>加各</u>、為東方人之全軍所遺、死者十二萬、俱執兵刃者、
<h2> <u>基甸</u>懲罰<u>疎割</u>與<u>毘努伊勒</u>
</h2>
士 8:11 <u>基甸</u>由<u>挪巴</u>、<u>約比哈</u>東、從居幕者之道前進、遇敵營安然無懼、乃攻其營、
士 8:12 <u>西巴</u> <u>撒慕拿</u>遁、<u>基甸</u>追之、擒<u>米甸</u>二王而敗其全軍、
士 8:13 <u>約阿施</u>子<u>基甸</u>在日未出之前、 在日未出之前或作從希列坡由戰而歸、
士 8:14 擒<u>疎割</u>一少者、訉之、使書<u>疎割</u>牧伯長老之名、共七十七人、
士 8:15 至<u>疎割</u>、謂其人曰、昔爾譏我云、<u>西巴</u>、<u>撒慕拿</u>、豈已在爾手、使我以餅予爾困憊之軍乎、今<u>西巴</u> <u>撒慕拿</u>在此、
士 8:16 遂將<u>疎割</u>長老、以野之荊與棘懲責之、
士 8:17 毀<u>毘努伊勒</u>之臺、殺其邑人、
<h2> <u>基甸</u>誅<u>西巴</u>與<u>撒慕拿</u>復殺弟之仇
</h2>
士 8:18 問<u>西巴</u> <u>撒慕拿</u>曰、爾在<u>他泊</u>所殺者、其人若何、曰、彼似爾、俱有王子狀、
士 8:19 曰、是我同母兄弟也、我指主而誓、如爾昔存其命、則我今日亦不殺爾、
士 8:20 遂諭長子<u>益帖</u>曰、爾起殺之、第童子畏懼、不敢拔刀、因尚幼故也、 或作其子尚幼畏懼不敢拔刀
士 8:21 <u>西巴</u>、<u>撒慕拿</u>曰、求爾起殺我、蓋人若何、其力亦若何、<u>基甸</u>遂起、殺<u>西巴</u>、<u>撒慕拿</u>、取其駝項所懸之飾、形如月弦、○
<h2> 民欲<u>基甸</u>治理之並授其權於後嗣<u>基甸</u>弗允其請
</h2>
士 8:22 <u>以色列</u>人謂<u>基甸</u>曰、爾已救我脫於<u>米甸</u>人手、願爾與爾子孫治理我儕、
士 8:23 <u>基甸</u>對曰、我不治爾、我子亦不治爾、治爾者惟主、
士 8:24 <u>基甸</u>又謂之曰、我求爾一事、以所得之耳環 耳環或作鼻環下同予我、蓋敵人為<u>以實瑪利</u>人、垂金耳環、
士 8:25 曰、我必予之、遂鋪衣、各以所得之耳環、擲於其中、
士 8:26 <u>基甸</u>所求之金耳環、重一千七百舍客勒、  約八百五十兩此外又得<u>米甸</u>王所佩之飾、形如月弦、所垂之耳環、所衣之絳衣、並其駝項之金索、
<h2> <u>基甸</u>設以弗得致民陷入罪網
</h2>
士 8:27 <u>基甸</u>用金作以弗得、置於己邑<u>俄弗拉</u>、後、<u>以色列</u>人行邪、崇拜以弗得、陷<u>基甸</u>與其家於網羅、
<h2> <u>米甸</u>人畏服
</h2>
士 8:28 自是以後、<u>米甸</u>人服於<u>以色列</u>人、不敢再舉首、凡<u>基甸</u>在世之日、斯地太平、歷四十年、○
<h2> 記<u>基甸</u>之子數
</h2>
士 8:29 <u>約阿施</u>子<u>耶路巴力</u>遂歸其家居焉、
士 8:30 <u>基甸</u>娶妻眾多、生子七十、
士 8:31 其妾在<u>示劍</u>亦從之生子、名之曰<u>亞比米勒</u>、
<h2> <u>基甸</u>卒
</h2>
士 8:32 <u>約施阿</u>子<u>基甸</u>壽高而卒、葬於父<u>約阿施</u>墓、在<u>亞比以謝</u>族之<u>俄弗拉</u>、
<h2> <u>基甸</u>卒後<u>以色列</u>人復拜<u>巴力</u>
</h2>
士 8:33 <u>基甸</u>既卒、<u>以色列</u>人復行邪、崇拜諸<u>巴力</u>、以<u>巴力比利土</u>為主、
士 8:34 <u>以色列</u>人不復憶念其天主耶和華、即救彼脫於四圍敵人手者也、
士 8:35 亦不厚待<u>耶路巴力</u>、即<u>基甸</u>之家、不酬<u>基甸</u>向<u>以色列</u>所施諸恩、
士 9:1 <h2><u>亞比米勒</u>與<u>示劍</u>人結黨屠戮兄弟自立為君</h2> <u>耶路巴力</u>子<u>亞比米勒</u>至<u>示劍</u>、見母之兄弟及外祖之眷屬、語之曰、
士 9:2 請爾問<u>示劍</u>居民曰、<u>耶路巴力</u>之七十子轄爾、與一人轄爾、爾以為孰善、亦當念我與爾乃骨肉之親、
士 9:3 其母之兄弟、以此言為之告<u>示劍</u>人、<u>示劍</u>人心向<u>亞比米勒</u>、蓋曰、彼乃我兄弟也、
士 9:4 由<u>巴力比利土</u>廟中、取銀七十舍客勒予<u>亞比米勒</u>、<u>亞比米勒</u>用此募敗類匪徒以從之、
士 9:5 至<u>俄弗拉</u>、入父家、將兄弟即<u>耶路巴力</u>子七十人、盡殺於一石上、僅遺<u>耶路巴力</u>季子<u>約坦</u>、因其自匿也、
士 9:6 <u>示劍</u>一切居民、與居<u>米羅</u> 米羅或作保障之眾、咸集、立<u>亞比米勒</u>為王、在<u>示劍</u>記憶之橡樹下、
<h2> <u>約坦</u>借喻申言其惡以明卒必受報
</h2>
士 9:7 或以此事告<u>約坦</u>、<u>約坦</u>遂往、立於<u>基利心</u>山巔、大聲呼曰、<u>示劍</u>人、爾聽我言、則天主亦垂聽爾言、
士 9:8 一日諸樹欲為己立 立原文作膏王、謂油果樹曰、請爾為我之王、
士 9:9 油果樹對曰、我之美膏、神與人所譽者、 或作神與人因之譽我我豈能舍之、 舍之或作息產之下同而往轄樹乎、
士 9:10 諸樹謂無花果樹曰、請爾為我之王、
士 9:11 無花果樹對曰、我至甘之佳果、 至甘之佳果原文作我之甘及我佳果我豈能舍之、而往轄樹乎、
士 9:12 諸樹謂葡萄樹曰、請爾為我之王、
士 9:13 葡萄樹對曰、我之旨汁、悅神與人者、我豈能舍之、而往轄樹乎、
士 9:14 諸樹謂棘曰、請爾為我之王、
士 9:15 棘對曰、如爾誠膏我、立我為王、則來、在我蔭下得庇、不然、火必自棘出、燬<u>利巴嫩</u>之柏香木、
士 9:16 今爾立<u>亞比米勒</u>為王、爾之所為、果誠且義乎、是善待<u>耶路巴力</u>與其家乎、是循其所行以報答之乎、
士 9:17 我父昔為爾戰、冒死不顧、救爾脫於<u>米甸</u>人手、
士 9:18 惟爾今日起、攻我父家、殺其子七十人於一石上、以其婢所生之子<u>亞比米勒</u>、緣為爾兄弟、立為<u>示劍</u>人之王、
士 9:19 如爾今日以誠以義待<u>耶路巴力</u>與其家、則爾可因<u>亞比米勒</u>而樂、<u>亞比米勒</u>亦可因爾而樂、
士 9:20 不然、願火自<u>亞比米勒</u>出、燬<u>示劍</u>人與居<u>米羅</u>者、火亦自<u>示劍</u>人與居<u>米羅</u>者出、燬<u>亞比米勒</u>、
士 9:21 <u>約坦</u>挑遁、往<u>比珥</u>居焉、以避其兄<u>亞比米勒</u>、○
<h2> <u>迦勒</u>與<u>示劍</u>人謀攻<u>亞比米勒</u>
</h2>
士 9:22 <u>亞比米勒</u>統轄<u>以色列</u>人三年、
士 9:23 後天主使怨氣生於<u>亞比米勒</u>與<u>示劍</u>人間、於是<u>示劍</u>人背叛<u>亞比米勒</u>、
士 9:24 為報殺<u>耶路巴力</u>子七十人之惡、使 流其血 之罪、歸殺之者<u>亞比米勒</u>其兄、亦歸助<u>亞比米勒</u>殺兄弟之<u>示劍</u>人、
士 9:25 <u>示劍</u>人使人伏於山巔、以伺<u>亞比米勒</u>、凡經歷其途者、無不刼掠、或以告<u>亞比米勒</u>、
士 9:26 <u>以別</u>子<u>迦勒</u>與其兄弟 兄弟或作同族下同至<u>示劍</u>、<u>示劍</u>人依賴之、
士 9:27 <u>示劍</u>人往於田、斂葡萄壓酒、設筵謳歌、 設筵謳歌或作謳歌奏樂入其神之廟、式飲式食、而詛<u>亞比米勒</u>、
士 9:28 <u>以別</u>子<u>迦勒</u>曰、<u>亞比米勒</u>為誰、<u>示劍</u>為何處、 示劍為何處原文作示劍為誰使我事之、彼豈非<u>耶路巴力</u>子乎、輔佐之者、 或作其督豈非<u>西布勒</u>乎、莫若事<u>示劍</u>父<u>哈抹</u>之族、事<u>亞比米勒</u>何為、
士 9:29 願斯民歸我掌握、我必除<u>亞比米勒</u>、又告<u>亞比米勒</u>曰、當增爾軍而出、
<h2> <u>西布勒</u>暗遣使往見<u>亞比米勒</u>洩其謀
</h2>
士 9:30 邑長<u>西布勒</u>聞<u>以別</u>子<u>迦勒</u>言、則怒、
士 9:31 密遣使往見<u>亞比米勒</u>曰、<u>以別</u>子<u>迦勒</u>與其兄弟至<u>示劍</u>慫慂邑眾攻爾、
士 9:32 今爾與所率之軍士 軍士原文作民下同當夜起、伏於田間、
士 9:33 詰朝、日出時、爾當前進攻邑、彼與所率之民、必出攻爾、爾則見機而行、
士 9:34 <u>亞比米勒</u>與所率之眾軍士夜起、分為四隊、伏而伺<u>示劍</u>人、
士 9:35 <u>以別</u>子<u>迦勒</u>出、立於邑門、<u>亞比米勒</u>與所率之軍士、自伏處而起、
士 9:36 <u>迦勒</u>見其人、謂<u>西布勒</u>曰、有人自山巔而下、<u>西布勒</u>曰、爾見山影、誤以為人、
士 9:37 <u>迦勒</u>又曰、我見有人自彼高處而下、有一隊從術士橡樹之路而下、
士 9:38 <u>西布勒</u>謂之曰、爾曾言<u>亞比米勒</u>為誰、何為事之、今日爾之言安在、此非爾所藐視之人乎、可出而與之戰、
<h2> <u>亞比米勒</u>擊敗<u>示劍</u>人傾毀其邑布之以鹽
</h2>
士 9:39 於是<u>迦勒</u>率<u>示劍</u>人出、與<u>亞比米勒</u>戰、
士 9:40 <u>亞比米勒</u> 敗而追之、<u>迦勒</u>逃於其前、被殺者多、倒斃至邑門、
士 9:41 <u>亞比米勒</u>暫居<u>亞魯瑪</u>、<u>西布勒</u>逐<u>迦勒</u>與其兄弟、不容之居<u>示劍</u>、
士 9:42 明日民出至田間、或以告<u>亞比米勒</u>、
士 9:43 <u>亞比米勒</u>將軍士分為三隊、伏於田間、見民出邑、即起而攻之、
士 9:44 <u>亞比米勒</u>率其隊突然以前、立於邑門、其餘二隊、衝諸在田間者而殺之、
士 9:45 是日、<u>亞比米勒</u>終日攻邑、取之、殺其居民、毀其城垣、布之以鹽、
<h2> <u>亞比米勒</u>焚<u>巴力比利土</u>衛城
</h2>
士 9:46 居<u>示劍</u>臺 臺或作保障下同之人聞之、避入<u>巴力比利土</u>神廟之衛所、
士 9:47 或以<u>示劍</u>臺之人咸集、告<u>亞比米勒</u>、
士 9:48 <u>亞比米勒</u>與所率之眾軍士上<u>撒們</u>山、<u>亞比米勒</u>手執斧、斫樹枝、荷之以肩、謂所率之軍士曰、爾見我所為、爾速效之、
士 9:49 諸軍士各斫樹枝、從<u>亞比米勒</u>置於衛所、縱火以焚衛所、居<u>示劍</u>臺之人皆死、男女約一千、
<h2> <u>亞比米勒</u>攻取<u>提備斯</u>城有婦投石於其首遂亡於彼
</h2>
士 9:50 <u>亞比米勒</u>往<u>提備斯</u>列營而取之、
士 9:51 邑中有鞏固之臺、邑民無論男女、皆奔入其臺、閉門而登臺巔、
士 9:52 <u>亞比米勒</u>至臺前攻之、近於臺之門、欲焚以火、
士 9:53 有一婦以磨之上層、擲於<u>亞比米勒</u>首、破其頭顱、
士 9:54 <u>亞比米勒</u>急呼執其兵器之少者曰、爾拔刀殺我、恐有人論及我云、彼為婦所殺、少者遂刺之而死、
士 9:55 <u>以色列</u>人見<u>亞比米勒</u>死、遂各歸其處、
<h2> <u>亞比米勒</u>與<u>示劍</u>人均受報果如<u>約坦</u>所言
</h2>
士 9:56 如是天主報<u>亞比米勒</u>向父行之惡、即殺兄弟七十人之惡、
士 9:57 <u>示劍</u>人之惡、天主亦報之、 報之原文作報於其首<u>耶路巴力</u>子<u>約坦</u>之詛、悉臨及其身、
士 10:1 <h2><u>陀拉</u>援救<u>以色列</u>人為士師二十有三年</h2> <u>亞比米勒</u>後、<u>以薩迦</u>人<u>朵多</u>孫<u>普亞</u>子<u>陀拉</u>起、救<u>以色列</u>人、居<u>以法蓮</u>山之<u>沙蜜</u>、
士 10:2 為<u>以色列</u>之士師、歷二十三年、死而葬於<u>沙蜜</u>、
<h2> <u>睚珥</u>為士師二十有二年
</h2>
士 10:3 其後<u>基列</u>人<u>睚珥</u>起、為<u>以色列</u>之士師、歷二十二年、
士 10:4 彼有子三十、乘三十小驢、有三十邑、名曰<u>睚珥</u>鄉里、此名至今尚存、俱在<u>基列</u>地、
士 10:5 <u>睚珥</u>死、葬於<u>加們</u>、○
<h2> <u>以色列</u>人復行惡因而為<u>非利士</u>族與<u>亞捫</u>族所虐
</h2>
士 10:6 <u>以色列</u>人復行惡於主前、服事諸<u>巴力</u>與<u>亞斯他錄</u>、及<u>亞蘭</u>之諸神、<u>西頓</u>之諸神、<u>摩押</u>之諸神、<u>亞捫</u>族之諸神、<u>非利士</u>人之諸神、棄主而不崇事之、
士 10:7 主向<u>以色列</u>人震怒、付之於<u>非利士</u>人與<u>亞捫</u>人之手、
士 10:8 彼自此歲暴虐困苦居<u>約但</u>東<u>亞摩利</u>地之<u>以色列</u>人、即居<u>基列</u>地之<u>以色列</u>人、歷十八年、
士 10:9 <u>亞捫</u>人亦渡<u>約但</u>、攻<u>猶大</u> <u>便雅憫</u>及<u>以法蓮</u>族、<u>以色列</u>人窘甚、
<h2> <u>以色列</u>人急難求主主告以求於素所敬之偽神
</h2>
士 10:10 <u>以色列</u>人呼籲主曰、我獲罪於主、因棄我天主、奉事<u>巴力</u>、
士 10:11 主諭<u>以色列</u>人曰、我豈未曾救爾於<u>伊及</u>人、<u>亞摩利</u>人、<u>亞捫</u>人、<u>非利士</u>人乎、
士 10:12 昔<u>西頓</u>人、<u>亞瑪力</u>人、<u>瑪雲</u>人、虐待爾、爾籲我時、我亦救爾脫於其手、
士 10:13 乃爾棄我、服事他神、故我不復救爾、
士 10:14 爾所選之神、爾往籲之、爾遭難時、使彼救爾、
<h2> <u>以色列</u>人誠切悔罪乃矜憐之
</h2>
士 10:15 <u>以色列</u>人禱主曰、我已犯罪、任主懲責、惟求主今日救我、
士 10:16 遂從其中除外邦之神、而奉事主、主因<u>以色列</u>人困苦已極、中心不忍、
士 10:17 當時<u>亞捫</u>人集、列營在<u>基列</u>、<u>以色列</u>人亦集、列營在<u>米斯巴</u>、
士 10:18 <u>基列</u>之民及諸牧伯相議曰、誰先戰<u>亞捫</u>人、必為<u>基列</u>一切居民之首、
士 11:1 <h2><u>基列</u>人請<u>耶弗他</u>為軍長以攻<u>亞捫</u>族</h2> <u>基列</u>人<u>耶弗他</u>、大勇士也、乃妓之子、從<u>基列</u>所生、
士 11:2 <u>基列</u>妻亦生子、妻所生之子既長、逐<u>耶弗他</u>、謂之曰、爾乃外婦之子、不可嗣業於父家、
士 11:3 <u>耶弗他</u>避其兄弟、居<u>陀伯</u>地、有游蕩之徒從之、偕之出入、
士 11:4 逾時、<u>亞捫</u>人攻<u>以色列</u>人、
士 11:5 <u>亞捫</u>人攻<u>以色列</u>人時、<u>基列</u>長老往<u>陀伯</u>地、招<u>耶弗他</u>歸、
士 11:6 謂<u>耶弗他</u>曰、爾來、為我軍長、率我攻<u>亞捫</u>人、
士 11:7 <u>耶弗他</u>謂<u>基列</u>長老曰、爾昔憾我、逐我於父家、今爾曹遘逃難、乃就我何耶、
士 11:8 <u>基列</u>長老謂<u>耶弗他</u>曰、我今就爾、求爾與我偕行、以攻<u>亞捫</u>人、爾可為我<u>基列</u>居民之首、
士 11:9 <u>耶弗他</u>謂<u>基列</u>長老曰、爾招我歸、以攻<u>亞捫</u>人、如主使<u>亞捫</u>人敗於我前、則我果為爾之首乎、 或作則我必為爾之首矣
士 11:10 <u>基列</u>長老對<u>耶弗他</u>曰、我必循爾言以行、爾我間有主為證、
士 11:11 於是<u>耶弗他</u>與<u>基列</u>長老偕行、民立之為首、為軍長、<u>耶弗他</u>在<u>米斯巴</u>、以其諸事陳告於主前、
<h2> <u>耶弗他</u>與<u>亞捫</u>王辨理<u>亞捫</u>王弗聽
</h2>
士 11:12 <u>耶弗他</u>遣使往見<u>亞捫</u>人之王曰、我與爾何與、爾入我境攻我何故、
士 11:13 <u>亞捫</u>人之王答<u>耶弗他</u>使者曰、<u>以色列</u>人出<u>伊及</u>時、佔據我地、自<u>亞嫩</u>至<u>雅博</u>及<u>約但</u>、今爾以此地反我、則安然無事、 或作今爾將斯地樂意反我
士 11:14 <u>耶弗他</u>復遣使往見<u>亞捫</u>人之王、
士 11:15 謂之曰、<u>耶弗他</u>如是云、<u>以色列</u>人未嘗佔據<u>摩押</u>地、及<u>亞捫</u>人之地、
士 11:16 <u>以色列</u>人出<u>伊及</u>行於曠野、至紅海、既至<u>迦叠</u>、
士 11:17 遣使往見<u>以東</u>王告之曰、求爾容我過爾境、<u>以東</u>王不允、又遣使往見<u>摩押</u>王、 告以此言、<u>摩押</u>王亦不允、故<u>以色列</u>人居<u>迦叠</u>、
士 11:18 遂復行曠野、遶<u>以東</u>地及<u>摩押</u>地、由<u>摩押</u>東而來、在<u>亞嫩</u>溪潰列營、並不入<u>摩押</u>境、蓋<u>亞嫩</u>素為<u>摩押</u>之界、
士 11:19 <u>以色列</u>遣使往見都<u>希實本</u>之<u>亞摩利</u>王<u>西宏</u>、告之曰、求爾容我過爾境、以至我地、
士 11:20 <u>西宏</u>不信<u>以色列</u>人、不容之過其境、集其軍眾、 軍眾原文作眾民下同列營於<u>雅哈斯</u>、與<u>以色列</u>人戰、
士 11:21 <u>以色列</u>之天主耶和華以<u>西宏</u>與其軍眾、付於<u>以色列</u>人手、<u>以色列</u>人擊之、乃得原居斯地<u>亞摩利</u>人之全地、
士 11:22 得<u>亞摩利</u>人之全境、自<u>亞嫩</u>至<u>雅博</u>、自曠野至<u>約但</u>、
士 11:23 <u>以色列</u>之天主耶和華逐<u>亞摩利</u>人於己民前、而爾欲得其地乎、
士 11:24 爾之神<u>基抹</u>所賜爾之地、爾方可據而有、我之天主耶和華於我前所逐之人、其地我必據而有、
士 11:25 爾豈愈於<u>摩押</u>王<u>西撥</u>子<u>巴勒</u>乎、彼曾與<u>以色列</u>人戰乎、曾攻之乎、
士 11:26 <u>以色列</u>人居<u>希實本</u>與其鄉里、<u>亞羅珥</u>與其鄉里、及沿<u>亞嫩</u>之諸邑、歷三百年矣、當此之時、爾何不取之歸乎、
士 11:27 我未嘗獲罪於爾、爾竟以惡相待、欲攻擊我、願鞫人之主、今日鞫<u>以色列</u>人與<u>亞捫</u>人之是非、
士 11:28 <u>亞捫</u>人之王、不聽<u>耶弗他</u>遣使所告之言、
<h2> <u>耶弗他</u>往攻<u>亞捫</u>人
</h2>
士 11:29 於是主之神感<u>耶弗他</u>、使之經歷<u>基列</u>及<u>瑪拿西</u>之地、至<u>基列</u>之<u>米斯巴</u>、自<u>米斯巴</u>前行以攻<u>亞捫</u>人、
<h2> <u>耶弗他</u>造次許願
</h2>
士 11:30 <u>耶弗他</u>在主前許願曰、如主以<u>亞捫</u>人付於我手、
士 11:31 則我攻<u>亞捫</u>人後、安然旋歸時、凡出我家門迓我者必歸主、我必獻為火焚祭、
<h2> <u>耶弗他</u>戰敗<u>亞捫</u>族
</h2>
士 11:32 <u>耶弗他</u>至<u>亞捫</u>人之地、攻之、主以<u>亞捫</u>人付於其手、
士 11:33 <u>耶弗他</u>大敗<u>亞捫</u>人、擊之自<u>亞羅珥</u>至<u>米匿</u>、以及葡萄平原、 葡萄平原或作亞備勒基拉明攻取二十邑、從此<u>亞捫</u>人服於<u>以色列</u>人、
<h2> <u>耶弗他</u>竟償其願
</h2>
士 11:34 <u>耶弗他</u>至<u>米斯巴</u>、歸其家時、其女執鼓蹈舞出而迎之、<u>耶弗他</u>祗有此女、別無子女、
士 11:35 <u>耶弗他</u>見之、裂衣曰、哀哉我女、爾使我憂甚、 或作爾使我心憯甚矣爾實加禍於我、我向主啟口許願、不能食言、
士 11:36 女曰、主已助父、復仇於父之敵<u>亞捫</u>人、父既許願在主前、則當循所言而行於我、
士 11:37 又謂父曰、有一事求父允之、姑容我兩月、我與我女伴適於山、哀哭我終身為處子、
士 11:38 曰、可去、遂遣之往、兩月為期、與其女伴同往、在山上因終身為處子而哀哭、
士 11:39 兩月既滿、女歸父家、父循所許之願行於女、女童身未與男近、此後<u>以色列</u>人有常例、
士 11:40 每年<u>以色列</u>諸女、往哀哭<u>基列</u>人<u>耶弗他</u>之女、歷四日、
士 12:1 <h2><u>以法蓮</u>人懷妒心與<u>耶弗他</u>口角</h2> <u>以法蓮</u>人咸集、往北、謂<u>耶弗他</u>曰、爾往攻<u>亞捫</u>人、不招我偕往何故、我必以火焚爾及爾家室、
士 12:2 <u>耶弗他</u>謂之曰、我及我民、與<u>亞捫</u>人大爭將戰、我招爾來、爾竟不來救我脫於其手、
士 12:3 我見爾不來救援、遂冒死不顧、前往攻<u>亞捫</u>人、主以之付於我手、今日爾何為來攻我、
<h2> <u>耶弗他</u>帥<u>基列</u>人攻之
</h2>
士 12:4 <u>耶弗他</u>集<u>基列</u>人、與<u>以法蓮</u>人戰、因<u>以法蓮</u>人 嘗對<u>基列</u>人曰、爾<u>基列</u>人在<u>以法蓮</u> <u>瑪拿西</u>中、原為<u>以法蓮</u>逃亡之人、 或作因以法蓮人嘗對基列人言爾曹原為以法蓮逃亡之人基列在以法蓮瑪拿西間故<u>基列</u>人攻擊<u>以法蓮</u>人、<h2> 審音於<u>約但</u>津戮其人四萬有二千</h2>
士 12:5 <u>基列</u>人於<u>以法蓮</u>人前、據<u>約但</u>津、<u>以法蓮</u>人逃遁者、若言求容我濟河、<u>基列</u>人問曰、爾<u>以法蓮</u>人否、若言否、
士 12:6 則曰、試言示播列、<u>以法蓮</u>人不能確出真音、乃云西播列、<u>基列</u>人即執而殺之於<u>約但</u>津、當時<u>以法蓮</u>被殺者四萬二千、○
<h2> <u>耶弗他</u>卒
</h2>
士 12:7 <u>基列</u>人<u>耶弗</u>他、為<u>以色列</u>之士師、歷六年、<u>耶弗他</u>死、葬於<u>基列</u>邑、○
<h2> <u>以比讚</u>為士師
</h2>
士 12:8 其後<u>伯特利</u>人<u>以比讚</u>、為<u>以色列</u>之士師、
士 12:9 有子三十、女三十、以女嫁於外、為子自外娶三十女為妻、為<u>以色列</u>之士師、歷七年、
士 12:10 <u>以比讚</u>死、葬於<u>伯利恆</u>、
<h2> <u>以倫</u>為士師
</h2>
士 12:11 其後、<u>西布倫</u>人<u>以倫</u>、為<u>以色列</u>之士師、歷十年、
士 12:12 <u>西布倫</u>人<u>以倫</u>死、葬於<u>西布倫</u>之<u>亞雅倫</u>、
<h2> <u>押頓</u>為士師
</h2>
士 12:13 其後<u>毘拉頓</u>人<u>希列</u>子<u>押頓</u>、為<u>以色列</u>之士師、
士 12:14 有子四十、孫三十、乘小驢七十、為<u>以色列</u>之士師、歷八年、
士 12:15 <u>毘拉頓</u>人<u>希列</u>子<u>押頓</u>死、葬於<u>以法蓮</u>地<u>亞瑪力</u>山之<u>毘拉頓</u>、
士 13:1 <h2><u>以色列</u>人復行惡於主前主付之於<u>非利士</u>人手時天使顯現於<u>瑪挪亞</u>妻</h2> <u>以色列</u>人復行惡於主前、主付之於<u>非利士</u>人手、歷四十年、
士 13:2 時、<u>但</u>支派<u>瑣拉</u>地、有人名<u>瑪挪亞</u>、其妻不孕不生子、
士 13:3 一日、主之使者顯現於婦曰、爾素不孕不生子、今必懷孕生子、
士 13:4 爾當謹慎、酒與凡醉人者毋飲、不潔之物毋食、
士 13:5 爾懷孕生子、薙髮之刀、毋加其首、蓋此子自出胎時、為離俗事主者、 為離俗事主者或作為那細珥歸主者下同將來救援<u>以色列</u>人、脫於<u>非利士</u>人之手、
士 13:6 婦歸、告夫曰、有一神人就我、其貌甚可畏、髣髴天主之使者、我未詢其奚自、彼不以其名告我、
士 13:7 謂我曰、爾將懷孕生子、酒與凡醉人者毋飲、不潔之物毋食、蓋斯子自出胎時、至於死日、為離俗事主者、
士 13:8 <u>瑪挪亞</u>祈於主曰、求主使所遣之神人、復至我所、以教我當如何待將生之子、
士 13:9 天主允<u>瑪挪亞</u>所祈、婦坐於田、天主之使者就之、其夫<u>瑪挪亞</u>不在側、
士 13:10 婦即趨告夫曰、昔日就我之人、復顯現於我、
士 13:11 <u>瑪挪亞</u>起、隨婦至其人前、曰、昔與婦言者、果爾乎、曰、是也、
士 13:12 <u>瑪挪亞</u>曰、爾言驗時、斯子當如何、我待之當如何、 或作我待斯子當循何例其所行若何
士 13:13 主之使者謂<u>瑪挪亞</u>曰、我所告婦毋飲毋食者、俱當慎以戒之、
士 13:14 凡葡萄樹所產、俱毋食、酒與凡醉人者毋飲、不潔之物毋食、凡我所諭之者、皆必謹守、
<h2> <u>瑪挪亞</u>獻祭始知與其妻言者乃天使
</h2>
士 13:15 <u>瑪挪亞</u>謂主之使者曰、求容我款留爾、我欲為爾備一山羊之羔、
士 13:16 主之使者謂<u>瑪挪亞</u>曰、爾雖留我、我不食爾之物、如欲獻火焚祭於主則可、蓋<u>瑪挪亞</u>不知其為主之使者也、
士 13:17 <u>瑪挪亞</u>謂主之使者曰、請問爾何名、爾言驗時、我則尊爾、
士 13:18 主之使者曰、何問我名、我名隱秘、 隱秘或作奧妙
士 13:19 <u>瑪挪亞</u>取山羊之羔及配獻之素祭、陳於磐上、以獻於主、使者行奇跡、<u>瑪挪亞</u>與妻並見之、
士 13:20 火燄自祭臺向天而升、主之使者亦升於祭臺之燄中、<u>瑪挪亞</u>與妻見此、俯伏於地、
士 13:21 主之使者不復顯現於<u>瑪挪亞</u>及其妻前、<u>瑪挪亞</u>與妻始知其為主之使者、
士 13:22 <u>瑪挪亞</u>謂妻曰、我儕見神、必致死亡、
士 13:23 妻曰、如主欲殺我、則我所獻之火焚祭與素祭必不悅納、亦不示我以此事、不告我以此言、
<h2> <u>參孫</u>生
</h2>
士 13:24 婦生子、命名<u>參孫</u>、子既長、主賜福焉、
士 13:25 在<u>瑪哈尼但</u>、 或作在但營中即<u>瑣拉</u>與<u>以實陶</u>之間、主之神始感之、
士 14:1 <h2><u>參孫</u>欲娶<u>非利士</u>女為妻</h2> <u>參孫</u>下<u>亭訥</u>、在彼見一<u>非利士</u>女、
士 14:2 遂歸、 歸原文作上告父母曰、我在<u>亭訥</u>、見一<u>非利士</u>女、願為我娶之、
士 14:3 父母謂之曰、在爾同族人 同族人原文作兄弟女中、與我眾民中、豈無女、何為欲往娶妻於未受割禮之<u>非利士</u>人中乎、<u>參孫</u>對父曰、我悅斯女、求為我娶之、
士 14:4 父母不知斯事出乎主、以尋攻<u>非利士</u>人之由、蓋是時<u>以色列</u>人為<u>非利士</u>人所轄、
士 14:5 <u>參孫</u>與父母同下<u>亭訥</u>、既至<u>亭訥</u>葡萄園、見有穉獅咆哮以迎、
<h2> 路殺一獅
</h2>
士 14:6 <u>參孫</u>為主之神所感、雖手無器械、亦以獅裂之、如裂山羊之羔然、不以所行告父母、
士 14:7 <u>參孫</u>遂下、與女語而悅之、
<h2> 復行其路見獅屍內有蜂與蜜
</h2>
士 14:8 越數日復至、欲娶斯女以歸、轉至道旁觀死獅、見群蜂與蜜在死獅中、
士 14:9 以手取蜜、且行且食、至父母所、亦予父母食、不告以蜜取於死獅中、
<h2> <u>參孫</u>婚筵
</h2>
士 14:10 父下至女所、<u>參孫</u>在彼設筵、蓋少者素有如是之例、
士 14:11 眾見<u>參孫</u>、則延伴侶三十人、以與之偕、
<h2> <u>參孫</u>以謎語問答
</h2>
士 14:12 <u>參孫</u>謂之曰、我有隱語、容我言之、如筵宴七日內、能以實意告我、我則以裏衣三十件、衣裳三十襲、 裏衣三十件衣裳三十襲或作布三十端衣三十襲下同給爾、
士 14:13 如不能告我、爾則以裏衣三十件、衣裳三十襲、給我、曰、試言隱語、使我聽之、
士 14:14 曰、食自食者出、甘自強者出、其人三日不解隱語之意、
士 14:15 至第七日、謂<u>參孫</u>妻曰、可勸爾夫、使告我隱語之意、不然、我以火焚爾與爾父之家、爾延我來、為奪我所有乎、
<h2> <u>參孫</u>妻洩其意
</h2>
士 14:16 <u>參孫</u>妻哭於其前曰、爾憾我不愛我、爾以隱語試我同族、不以其意告我、<u>參孫</u>曰、我未告父母、豈告爾乎、
士 14:17 七日筵宴內、妻哭於其前、至第七日、因妻迫之、乃以意告妻、妻遂告同族、
士 14:18 第七日、日未入時、邑人謂<u>參孫</u>曰、何甘於蜜、何強於獅、<u>參孫</u>對曰、如爾曹不用我犢而耕、則無由能得我隱語之意、
<h2> <u>參孫</u>殺<u>非利士</u>人三十褫其衣予解謎語者
</h2>
士 14:19 <u>參孫</u>感於主之神、下至<u>亞實基倫</u>、殺<u>亞實基倫</u>人三十、褫其衣、以給解隱語者、遂大怒而返父之家、
<h2> 其妻改字他人
</h2>
士 14:20 <u>參孫</u>妻為其同伴所娶、
士 15:1 <h2><u>參孫</u>詣岳家欲見其妻其岳阻之</h2> 厥後麥秋時、<u>參孫</u>攜山羊之羔往見妻、曰、我欲入內室見妻、妻之父不容其入、
士 15:2 曰、我以為爾憾之、故嫁爾同伴、其妹較彼尤美、爾可娶之以代、
士 15:3 <u>參孫</u>曰、此時若加害於<u>非利士</u>人、由彼自取、我無過焉、
<h2> <u>參孫</u>縛火炬於狐尾縱焚<u>非利士</u>人之稼
</h2>
士 15:4 <u>參孫</u>往執狐狸三百、以尾相繫、置火炬於二尾間、
士 15:5 火炬既燃、驅入<u>非利士</u>人之禾田、凡堆積之禾束、與未刈之禾稼、以及葡萄園、油果園、盡焚之、
士 15:6 <u>非利士</u>人問曰、行此者誰、或曰、<u>亭訥</u>人之壻<u>參孫</u>行之、因<u>亭訥</u>人以<u>參孫</u>妻嫁其同伴故也、<u>非利士</u>人遂以火焚其妻及妻父、
士 15:7 <u>參孫</u>謂<u>非利士</u>人曰、爾既行此、我向爾復仇乃已、
士 15:8 遂將<u>非利士</u>人、擊腰擊股、大肆殺戮、後、下居<u>以坦</u>磐之穴、
<h2> <u>猶大</u>縛<u>參孫</u>付<u>非利士</u>人手
</h2>
士 15:9 <u>非利士</u>人上、列營在<u>猶大</u>、布散於<u>利希</u>、
士 15:10 <u>猶大</u>人曰、上而攻我何故、曰、我來欲縛<u>參孫</u>、以其行於我者加諸其身、
士 15:11 有<u>猶大</u>人三千、至<u>以坦</u>磐之穴、謂<u>參孫</u>曰、爾豈不知<u>非利士</u>人轄我乎、爾行此累我何歟、<u>參孫</u>曰、彼如是行於我、我亦如是行於彼、
士 15:12 <u>猶大</u>人曰、我今下、欲縛爾、付於<u>非利士</u>人手、<u>參孫</u>曰、爾與我誓約、爾莫殺我、
士 15:13 曰、我祗欲縛爾、付於<u>非利士</u>人手、不殺爾、遂用新索二、縛之、自磐解之來、
士 15:14 既至<u>利希</u>、<u>非利士</u>人歡呼而迎之、<u>參孫</u>感於主之神、臂上之索、如經火之麻、縛之之索、脫於其手、
<h2> <u>參孫</u>以驢頰骨擊斃<u>非利士</u>人一千
</h2>
士 15:15 <u>參孫</u>見未乾之驢頰骨、以手取之、用以殺人一千、
士 15:16 <u>參孫</u>曰、我以驢頰骨殺人、屍堆兩壘、以驢頰骨殺人一千、
士 15:17 言畢、以驢頰骨擲之於手、名其處曰<u>拉末利希</u>、 譯即頰骨堆之義
<h2> <u>參孫</u>囂渴主為之裂罅出泉
</h2>
士 15:18 <u>參孫</u>渴甚、籲主曰、主使主之僕得如此之大勝、今將渴死、終陷於未受割禮者之手、
士 15:19 天主於<u>利希</u>裂一穴、水泉湧出、飲之、精神頓復而蘇、故名其泉曰<u>隱哈歌利</u>、 譯即籲者泉之義泉在<u>利希</u>、至今尚存、
士 15:20 <u>非利士</u>人轄<u>以色列</u>人時、<u>參孫</u>為<u>以色列</u>之士師、歷二十年、
士 16:1 <h2><u>參孫</u>於<u>迦薩</u>避敵摘邑門</h2> <u>參孫</u>往<u>迦薩</u>、在彼見一妓、就之、
士 16:2 或告<u>迦薩</u>人曰、<u>參孫</u>至此、遂終夜環守、更伏邑門、終夜靜默伺之、自謂待天明必殺之、
<h2> 荷至山巔
</h2>
士 16:3 <u>參孫</u>寢至夜半、遂興、取邑門之二扉、與左右門柱、及門楗、以肩負荷、至於山巔、山在<u>希伯崙</u>前、○
<h2> <u>大利拉</u>計誘<u>參孫</u>求其告以力由何來
</h2>
士 16:4 此後<u>參孫</u>在<u>梭烈</u>谷愛一婦、名<u>大利拉</u>、
士 16:5 <u>非利士</u>人之諸伯往見婦、謂之曰、可誘<u>參孫</u>、察其由何有此大力、使我知何以勝之、束縛而困苦之、則我儕各以銀一千一百 舍客勒給爾、
<h2> <u>參孫</u>三以偽言欺之
</h2>
士 16:6 <u>大利拉</u>謂<u>參孫</u>曰、求爾告我、爾由何有此大力、當用何法、始能束縛爾、困苦爾、
士 16:7 <u>參孫</u>答曰、如以未乾青繩七縛我、我即荏弱無異他人、
士 16:8 <u>非利士</u>人之諸伯、攜未乾之青繩七、予婦、婦用之以縛<u>參孫</u>、
士 16:9 婦使人伏於內室、婦曰、<u>參孫</u>、<u>非利士</u>人來執爾、<u>參孫</u>遂斷其繩、如斷經火之麻縷然、仍不知其力由何而得、
士 16:10 <u>大利拉</u>謂<u>參孫</u>曰、爾欺我、向我出誑言、今告我當用何法、始能縛爾、
士 16:11 曰、如以未用之新索縛我、我即荏弱無異他人、
士 16:12 <u>大利拉</u>遂以新索縛之、曰、<u>參孫</u>、<u>非利士</u>人來執爾、有人伏於內室、<u>參孫</u>遂斷臂上之索、如斷線然、
士 16:13 <u>大利拉</u>謂<u>參孫</u>曰、爾至今欺我、向我出誑言、告我當用何法、始能縛爾、曰、爾若以我首之髮辮七、與緯線同織、則可、
士 16:14 <u>大利拉</u>如其言而行、釘之以橛、 或作以髮與線同織釘之以橛呼曰、<u>參孫</u>、<u>非利士</u>人來執爾、<u>參孫</u>即寤、以機上之橛與所織者、俱拔之出、
<h2> <u>大利拉</u>日加促迫<u>參孫</u>盡以實告之
</h2>
士 16:15 <u>大利拉</u>曰、爾心向我不誠、 原文作爾心不與我偕如何言愛我乎、爾欺我者三、不告我爾由何有此大力、
士 16:16 <u>大利拉</u>日以其言促而逼之、甚至<u>參孫</u>心煩、急不欲生、
士 16:17 <u>參孫</u>遂吐露真情 或作參孫遂以心所藏者盡告之曰、薙髮之刀、從未加於我首、我自出母胎時、為離俗事主者、如薙我髮、我力即離我、我則荏弱無異他人、
士 16:18 <u>大利拉</u>見<u>參孫</u>已吐露真情、 或作已以心所藏者盡告之遣人請<u>非利士</u>人之諸伯來、曰、彼已向我吐露真情、 或作彼已以心所藏者盡告我請爾復來、<u>非利士</u>人之諸伯至、攜銀於手、
士 16:19 <u>大利拉</u>使<u>參孫</u>枕於其膝而寢、 或作大利拉使參孫寢於其懷招人薙其首之髮辮七、於是始苦之、蓋其力果離之、
士 16:20 <u>大利拉</u>呼曰、<u>參孫</u>、<u>非利士</u>人來執爾、<u>參孫</u>即寤、自謂我且出、振作精神、如前次然、 或作我必脫之而出如前次然而不知主已離之矣、
<h2> <u>非利士</u>人執<u>參孫</u>抉其目
</h2>
士 16:21 <u>非利士</u>人遂執之、抉其目、解至<u>迦薩</u>、繫以銅索、使之旋磨於獄、
士 16:22 其髮薙後、復又漸長、○
士 16:23 <u>非利士</u>人之諸伯咸集、欲獻大祭於其神<u>大袞</u>、且宴樂、彼曰、我之神已以我敵<u>參孫</u>付我手矣、
士 16:24 <u>非利士</u>民見<u>參孫</u>、頌美其神曰、我敵曾毀我土地、殺我多人、今我神付之於我手、
士 16:25 眾心歡樂時、則曰、盍召<u>參孫</u>、使之為我作戲玩、遂召<u>參孫</u>出獄、使立於柱間、 柱間或作兩柱間作戲玩於眾前、
<h2> <u>參孫</u>稍復得力倚柱使室傾圮遂與敵眾偕亡
</h2>
士 16:26 <u>參孫</u>謂援其手之童子曰、使我捫室所賴之柱、我欲倚之、
士 16:27 室中男女充滿、<u>非利士</u>人諸伯亦在彼、室之平頂上 或作樓上亦有男女約三千、悉觀<u>參孫</u>戲玩、
士 16:28 <u>參孫</u>籲主曰、求主我天主垂念我、堅壯我、 堅壯我或作賜我以力惟此一次、使我一報<u>非利士</u>人抉我兩目之仇、
士 16:29 <u>參孫</u>抱室所賴之二中柱、一用左臂、一用右臂、 或作參孫以左右兩臂抱室所賴之二中柱
士 16:30 曰、願與<u>非利士</u>人偕亡、盡力以掣之、室即傾圮、覆於其內諸伯眾民之上、<u>參孫</u>死時所殺者、較生時所殺者尤多、
士 16:31 其兄弟與父之全家皆下、取殮其屍、上歸葬於父<u>瑪挪亞</u>之墓、在<u>瑣拉</u> <u>以實陶</u>間、<u>參孫</u>為<u>以色列</u>人之士師、歷二十年、
士 17:1 <h2><u>米迦</u>竊其母之銀還之其母以是銀為之製偶像</h2> <u>以法蓮</u>山有一人名<u>米迦</u>、
士 17:2 謂其母曰、母告我、人竊母銀一千一百舍客勒、因而咒詛、其銀在我手、我取之、母曰、願我子蒙主賜福、
士 17:3 <u>米迦</u>以銀一千一百舍客勒反其母、母曰、我為子以銀獻於主為聖、以雕偶像、鑄形像、故仍付爾、
士 17:4 <u>米迦</u>復以銀反母、母以銀二百舍客勒給銀工、銀工以銀作雕刻之偶像、鎔鑄之形像、置於<u>米迦</u>室內、
<h2> <u>米迦</u>私立神堂崇拜偶像
</h2>
士 17:5 於是斯人<u>米迦</u>有神室、製以弗得及數家堂偶像、 家堂偶像原文作提拉平下同立其一子為祭司、
士 17:6 當時<u>以色列</u>人無王、人各任意而行、○
士 17:7 屬<u>猶大</u>族之<u>猶大</u>之<u>伯利恆</u>、有一少者、乃<u>利未</u>人、原寄居於彼、
士 17:8 斯人離<u>猶大</u>之<u>伯利恆</u>邑、欲尋一可居之處、行路時、至<u>以法蓮</u>山、行至<u>米迦</u>家、
<h2> <u>米迦</u>挽一<u>利未</u>人任為祭司
</h2>
士 17:9 <u>米迦</u>問之曰、爾自何來、曰、我原<u>利未</u>人、自<u>猶大</u>之<u>伯利恆</u>來、欲尋一可居之處、
士 17:10 <u>米迦</u>曰、盍偕我居、我尊爾如父、為我作祭司、我歲給爾銀十舍客勒、衣服一襲、又供爾饌、<u>利未</u>人就之、
士 17:11 <u>利未</u>人願與斯人居、因其視少者若子、
士 17:12 <u>米迦</u>立此少者<u>利未</u>人作祭司、如是、<u>利未</u>人居<u>米迦</u>家、
士 17:13 <u>米迦</u>曰、今有<u>利未</u>人為我作祭司、我知主必賜福於我、
士 18:1 <h2><u>但</u>支派遣五人為之覓地</h2> 當時<u>以色列</u>人無王、<u>但</u>支派求地為業以居、蓋至是時、在<u>以色列</u>支派中、尚未盡得其業、
士 18:2 <u>但</u>支派人於其支派中、選有勇者 有勇者或作有能者五人、由<u>瑣拉</u>及<u>以實陶</u>、遣之往窺地而察之、告之曰、爾往察地、五人行至<u>以法蓮</u>山、至<u>米迦</u>家宿焉、
<h2> 五人至<u>米迦</u>家見<u>利未</u>人因求為問神
</h2>
士 18:3 近<u>米迦</u>家時、識<u>利未</u>少者之方言、入室、問之曰、誰導爾至此、在此何為、在此何所得、
士 18:4 曰、<u>米迦</u>使我為之作祭司、給我以值、待我如此、
士 18:5 曰、請為我問神、 神或作天主使我知所行之路通達否、
士 18:6 祭司謂之曰、爾可安然以往、爾所行之路、為主所悅、
<h2> 五人至<u>拉億</u>窺探其地遂歸以告同族
</h2>
士 18:7 五人遂往、至<u>拉億</u>、見其居民與<u>西頓</u>人無異、安居無畏、無侵擾者、無轄制者、 無轄制者或作有財豐裕離<u>西頓</u>人甚遠、不與人往來、
士 18:8 五人歸<u>瑣拉</u>及<u>以實陶</u>、見同族人、 同族人原文作兄弟下同同族人問曰、爾有何言、
士 18:9 曰、起、我儕盍往攻之、我察斯地、見其甚美、豈可閒居耶、當往據其地為業、勿怠、
士 18:10 爾至彼、必遇 安居無畏之民、其地寛闊、物產俱備、天主必以其地付爾手、
<h2> <u>但</u>族人六百持械往攻<u>拉億</u>
</h2>
士 18:11 <u>但</u>支派六百人、各執兵器、自<u>瑣拉</u> <u>以實陶</u>而往、
士 18:12 至<u>猶大</u>之<u>基列耶琳</u>列營焉、故稱其地曰<u>瑪哈尼但</u>、 瑪哈尼但譯即但營之義至於今日其名尚存、其地在<u>基列耶琳</u>西、 西原文作後
士 18:13 由此往<u>以法蓮</u>山、行至<u>米迦</u>家、
<h2> 過<u>米迦</u>家奪其神像攜其祭司而去
</h2>
士 18:14 昔窺探<u>拉億</u>地之五人、謂同族人曰、在此室有以弗得、家堂偶像、雕刻之偶像、鎔鑄之形像、爾知之乎、今當自思、如何以行、
士 18:15 五人入<u>米迦</u>家<u>利未</u>少者之室、問其安、
士 18:16 <u>但</u>支派六百人、各執兵器、立於門外、
士 18:17 窺地之五人、既入其室、取雕刻之偶像、以弗得、家堂偶像、並鎔鑄之形像、祭司與執兵器之六百人、立於門外、
士 18:18 五人既入<u>米迦</u>家、而取雕刻之偶像、以弗得、家堂偶像、並鎔鑄之形像、祭司問曰、爾何為、
士 18:19 曰、勿語、以手掩口、與我偕往、我必尊爾如父、為我作祭司、爾以為為一家作祭司、與為<u>以色列</u>一支派作祭司孰善、
士 18:20 祭司心悅、取以弗得、家堂偶像、及雕刻之偶像、入其民中、
士 18:21 眾遂前往、使妻子 妻子或作幼穉牲畜輜重行於前、
士 18:22 離<u>米迦</u>家已遠、 或作始離米迦家附近<u>米迦</u>家之室中人咸集、追<u>但</u>人、追及、
士 18:23 呼<u>但</u>人、<u>但</u>人回顧、問<u>米迦</u>等曰、爾集而追、有何事、
士 18:24 <u>米迦</u>曰、我所作之神像、爾取之、又攜祭司去、一無所留於我者、反問何事耶、
士 18:25 <u>但</u>人謂之曰、勿使我復聞爾聲、恐性暴之人擊爾、爾與爾之家俱喪其命、
士 18:26 <u>但</u>人仍行其途、<u>米迦</u>見<u>但</u>人強於己、返身而歸、
<h2> 取<u>拉億</u>更名為<u>但</u>
</h2>
士 18:27 <u>但</u>人以<u>米迦</u>所作之像、與其祭司皆攜之去、至<u>拉億</u>、遇安居無畏之民、以刃擊其民、以火燬其邑、
士 18:28 並無人來援、因離<u>西頓</u>甚遠、與人無往來、邑在<u>伯利合</u>之谷、 谷或作平原<u>但</u>人重建其邑而居之、
士 18:29 循其祖<u>以色列</u>所生<u>但</u>之名、名邑曰<u>但</u>、此邑昔名<u>拉億</u>、
<h2> <u>但</u>族立偶像<u>約拿單</u>及其後嗣沿為祭司
</h2>
士 18:30 <u>但</u>人立其雕刻之偶像、<u>瑪拿西</u>孫<u>革順</u>子<u>約拿單</u>、與其子孫、為<u>但</u>支派作祭司、直至斯地 之民見擄之日、
士 18:31 天主殿在<u>示羅</u>時、<u>但</u>人立<u>米迦</u>所作雕刻之偶像、
士 19:1 <h2><u>利未</u>人至<u>伯利恆</u>欲攜妾歸</h2> 當時<u>以色列</u>人無王、有<u>利未</u>人寄居<u>以法蓮</u>山、娶妾於<u>猶大</u>之<u>伯利恆</u>、
士 19:2 其妾行淫、 行淫或作不悅其夫離夫歸<u>猶大</u>之<u>伯利恆</u>父家、居彼一年有四月、 一年有四月或作四月之久
士 19:3 夫起、攜僕與二驢、往見妾、以言慰其心、欲攜之歸、妾引夫入父家、彼見之欣然以迎、
士 19:4 妾之父、留其人三日、飲食而宿、
士 19:5 第四日、夙興欲往、妾之父謂其壻曰、食餅少許、補爾心力而後行、
士 19:6 二人遂飲食、妾之父請其人曰、請仍宿此、以悅爾心、
士 19:7 其人起欲往、妾之父強留之復宿焉、
士 19:8 第五日、夙興欲往、妾之父曰、先食少許、補爾心力、於是二人同食、延至日昃、
士 19:9 <u>利未</u>人與妾及僕起而欲往、妾之父謂其人曰、日已昃、天將暮、請復宿此、以悅爾心、明日夙興、遄行以歸、可也、
士 19:10 其人不願復宿、備二驢、攜妾啟程而行、行至<u>耶布斯</u>相對之所、<u>耶布斯</u>即<u>耶路撒冷</u>、
士 19:11 近<u>耶布斯</u>時、日將入、僕謂主人曰、盍入此<u>耶布斯</u>人之邑而宿、
士 19:12 主人曰、此邑屬外族人、不屬<u>以色列</u>人者不可入、莫若往<u>基比亞</u>、
士 19:13 又謂僕曰、我儕可往前之一邑而宿、或<u>基比亞</u>、或<u>拉瑪</u>、
士 19:14 遂前行、將至屬<u>便雅憫</u>之<u>基比亞</u>、日已入矣、
<h2> 至<u>基比亞</u>無人出迎於市有他方老者款接之
</h2>
士 19:15 至<u>基比亞</u>欲宿、入邑坐於街衢、竟無人延於家而留之宿、
士 19:16 既暮、有老者自田耕作而歸、彼原<u>以法蓮</u>山之人、寄居於<u>基比亞</u>、邑之居民、悉屬<u>便雅憫</u>支派、
士 19:17 老者見旅人坐於邑衢、問曰、爾何往、自何而來、
士 19:18 曰、我自<u>猶大</u>之<u>伯利恆</u>來、往<u>以法蓮</u>山、我原寄居於彼、我曾至<u>猶大</u>之<u>伯利恆</u>、今往主之殿、無人延我於其家、
士 19:19 驢有芻有料、我與妾及僕有餅有酒、一無所缺、
士 19:20 老者曰、安爾心、爾所缺乏我備之、勿宿於衢、
士 19:21 遂攜之入其家、以芻料給驢、俾旅人濯足、供其飲食、
<h2> 邑中強暴之徒污辱其妾致之於死
</h2>
士 19:22 適心歡暢時、邑民係匪類、環宅叩門、謂家主即老者曰、入爾家之人、爾攜之出、以遂我所欲、
士 19:23 家主出、謂之曰、兄弟勿行惡、斯人既入我家、勿行此醜、
士 19:24 在此有我處女、及旅人之妾、我攜之出、爾欲凌辱、任爾所為、
士 19:25 惟於斯人勿行此醜、眾不聽其言、其人以妾攜之出就眾、眾與淫合、終夜戲侮、直至將旦、黎明始釋之、
士 19:26 既旦、婦至其主人寓室、仆於門前、臥至天大曉時、
士 19:27 其主人夙興、啟門出、欲遄行、見妾仆於室門前、兩手在門閾、
士 19:28 謂之曰、爾起、我儕當行、妾 已死不答一言、乃置屍於驢、啟行而歸其所、
<h2> <u>利未</u>人分其妾屍為十二遣人傳告<u>以色列</u>四境
</h2>
士 19:29 既至其家、取刀將妾屍剖分十二塊、遣使遍攜於<u>以色列</u>四境、
士 19:30 凡見之者曰、自<u>以色列</u>人出<u>伊及</u>、至於今日、若此者未之有也、未之見也、今當思維斟酌、當言 如何以處、
士 20:1 <h2><u>以色列</u>人聚會<u>利未</u>人自白其冤</h2> 於是<u>以色列</u>人咸出、會眾自但至<u>別是巴</u>、以及<u>基列</u>地、如一人聚於主前、在<u>米斯巴</u>、
士 20:2 民之族長、率<u>以色列</u>諸支派、至天主民之會、持兵刃之步軍、共四十萬人、
士 20:3 <u>以色列</u>人上至<u>米斯巴</u>、<u>便雅憫</u>人聞之、<u>以色列</u>人曰、當以此惡事之情由告我、
士 20:4 <u>利未</u>人、即被害之婦之夫、對曰、我與妾至<u>便雅憫</u>之<u>基比亞</u>、欲止宿、
士 20:5 <u>基比亞</u>人夜起而攻我、環我寓室、意欲殺我、遂凌辱我妾以至於死、
士 20:6 我遂剖分妾屍、遣使遍攜於<u>以色列</u>全地、蓋彼 即<u>基比亞</u>人在<u>以色列</u>中、行兇淫醜惡之事、<h2>會眾議懲<u>基比亞</u></h2>
士 20:7 爾<u>以色列</u>人俱在此、當計議斟酌、
士 20:8 民眾悉起如一人、曰、我皆不返幕、不歸家、
士 20:9 我儕於<u>基比亞</u>人當如此行、必循鬮以往攻之、
士 20:10 我儕在<u>以色列</u>諸支派中、百取十、千取百、萬取千、使為民備餱糧、待其來、則往攻<u>便雅憫</u>之<u>基比亞</u>、以懲其在<u>以色列</u>中所行醜惡之事、
<h2> 會眾命<u>便雅憫</u>人執匪徒來交<u>便雅憫</u>人弗從乃聚眾欲與<u>以色列</u>人戰
</h2>
士 20:11 於是<u>以色列</u>民眾、同心合志如一人、集於<u>基比亞</u>邑前、
士 20:12 <u>以色列</u>人乃遣使遍告於<u>便雅憫</u>支派曰、爾中所行者何惡、
士 20:13 今以<u>基比亞</u>之匪類付於我、俾我治之死、而除惡於<u>以色列</u>中、<u>便雅憫</u>人不從其同族 同族原文作兄弟下同<u>以色列</u>人之言、
士 20:14 <u>便雅憫</u>人由各邑集於<u>基比亞</u>、欲往與<u>以色列</u>人戰、
士 20:15 其時持兵刃之軍士、自<u>便雅憫</u>各邑來者、計二萬六千、其外有<u>基比亞</u>選擇之精士七百、
士 20:16 此由眾軍士中選擇之精士七百、 或作由此眾軍士中有選擇之精士七百皆左手便捷者、即射石於一髮、亦無不中、 或作悉能以機絃射石俱中不爽毫釐
士 20:17 除<u>便雅憫</u>人之外、<u>以色列</u>人持兵刃之戰士、計四十萬、
士 20:18 <u>以色列</u>人遂起上<u>伯特利</u>、問於天主曰、我儕中誰當先往攻<u>便雅憫</u>人、主曰、<u>猶大</u> 人當先往、
<h2> <u>以色列</u>人與<u>便雅憫</u>人戰二次弗勝陣亡者四萬
</h2>
士 20:19 <u>以色列</u>人夙興、列營以攻<u>基比亞</u>、
士 20:20 <u>以色列</u>人遂出、列陣於<u>基比亞</u>前、欲與<u>便雅憫</u>人戰
士 20:21 <u>便雅憫</u>人自<u>基比亞</u>出、是日殺斃<u>以色列</u>人二萬二千、
士 20:22 <u>以色列</u>人仍奮勇、在前日列陣之所、復又列陣、
士 20:23 先<u>以色列</u>人上於主前、哭泣至晚、問於主曰、我復往與同族<u>便雅憫</u>人戰、可否、主曰、可往攻之、
士 20:24 故第二日、<u>以色列</u>人前往、欲攻<u>便雅憫</u>人
士 20:25 <u>便雅憫</u>人亦於第二日、自<u>基比亞</u>出、迎<u>以色列</u>人以戰、又殺斃<u>以色列</u>人一萬八千、皆持兵刃者、
士 20:26 <u>以色列</u>眾民上<u>伯特利</u>、坐於主前號哭、是日禁食至晚、獻火焚祭與平安祭於主前、
<h2> <u>以色列</u>人計敗<u>便雅憫</u>人殲滅幾盡第留其人六百
</h2>
士 20:27 當時天主之約匱在彼、<u>亞倫</u>孫<u>以利亞撒</u>子<u>非尼哈</u>侍於其前、<u>以色列</u>人問於主曰、我復往與同族<u>便雅憫</u>人戰、可乎、或止乎、主曰、往哉、明日我將以之付於爾手、
士 20:28 a
士 20:29 <u>以色列</u>人設伏於<u>基比亞</u>四周、
士 20:30 第三日、<u>以色列</u>人前往攻<u>便雅憫</u>人、在<u>基比亞</u>前列陣、如前次然、
士 20:31 <u>便雅憫</u>人出迎<u>以色列</u>民以戰、被誘離其邑、在 二路上、一往<u>伯特利</u>、一由田間往<u>基比亞</u>、如前次殺<u>以色列</u>民、約三十人、
士 20:32 <u>便雅憫</u>人自謂<u>以色列</u>人仍敗於我前如初、<u>以色列</u>人相勸曰、不如佯為逃遁、以誘之離邑、至於大道、
士 20:33 <u>以色列</u>人離其所、列陣在<u>巴力他瑪</u>、<u>以色列</u>人之伏兵、由伏所出、自<u>基比亞</u>郊野而來、
士 20:34 有一萬精士、從一切<u>以色列</u>人中所擇者、至<u>基比亞</u>前 以攻之、戰勢甚猛、<u>便雅憫</u>人不知禍將及己、
士 20:35 主使<u>便雅憫</u>人敗於<u>以色列</u>人前、是日、<u>以色列</u>人殺斃<u>便雅憫</u>人二萬五千一百、皆持兵刃者、
士 20:36 於是<u>便雅憫</u>人自知戰敗、先是<u>以色列</u>人因恃<u>基比亞</u>旁所設之伏兵、暫退避於<u>便雅憫</u>人前、
士 20:37 伏兵速出、突入<u>基比亞</u>、伏兵入邑、以刃擊闔邑之人、
士 20:38 <u>以色列</u>人曾與伏兵約、當於邑中縱火、使煙焰上騰為號、
士 20:39 <u>以色列</u>人 當日初戰時、由陣而退、 佯為逃遁、<u>便雅憫</u>人殺<u>以色列</u>民約三十人、自謂<u>以色列</u>人仍為我所敗、如前陣然、
士 20:40 忽煙焰自邑中而起、其狀如柱、<u>便雅憫</u>人回顧、見邑中火焰騰空、
士 20:41 <u>以色列</u>人返身時、<u>便雅憫</u>人見禍將及己、則甚恐懼、
士 20:42 在<u>以色列</u>人 前逃遁、望野而奔、<u>以色列</u>人追而及之、加以攻擊、自各邑而出者、亦俱被殺於其中、 或作有人自各邑出亦攻便雅憫人而殺戮之
士 20:43 環繞<u>便雅憫</u>人、追之在<u>基比亞</u>東、 基比亞東原文作基比亞相對日出之處蹂躪之甚為易事、
士 20:44 <u>便雅憫</u>人死亡者、一萬八千、皆勇士、
士 20:45 其餘逃於野、至<u>臨門</u>磐、<u>以色列</u>人在大道上、又殺五千人、如穡後拾遺穗然、追至<u>基頓</u>、又殺二千人、
士 20:46 是日<u>便雅憫</u>人死亡者、共二萬四千、皆持兵刃者、皆勇士、
士 20:47 六百人望野而逃、至<u>臨門</u>磐、居<u>臨門</u>磐、歷四月、
士 20:48 <u>以色列</u>人返、至<u>便雅憫</u>人所居之地、 或作以色列返而攻便雅憫其餘之人以刃擊諸邑之人與畜、以及凡所遇者、並以火燬其諸邑、
士 21:1 <h2><u>以色列</u>人見<u>便雅憫</u>人滅亡幾盡乃悔而哀之</h2> <u>以色列</u>人在<u>米斯巴</u>曾誓曰、我儕皆不以女妻<u>便雅憫</u>人、
士 21:2 民至<u>伯特利</u>、在彼坐於天主前、至於昏暮、舉聲痛哭、曰、
士 21:3 主<u>以色列</u>天主歟、今<u>以色列</u>人缺一支派、緣何使<u>以色列</u>人遇此、
士 21:4 明日、民夙興、在彼建祭臺、獻火焚祭與平安祭、
士 21:5 <u>以色列</u>人曾大誓曰、凡不上<u>米斯巴</u>至主前者、必治之死、故相問曰、<u>以色列</u>諸支派中、誰不偕會眾上至主前、
士 21:6 <u>以色列</u>人為同族<u>便雅憫</u>人 為同族便雅憫人原文作因弟便雅憫而心悔曰、今日<u>以色列</u>中絕一支派、
士 21:7 其所遺留者、我儕當何為使之得妻乎、因我曾指主而誓、不以女妻<u>便雅憫</u>人、
士 21:8 又問曰、<u>以色列</u>支派中、誰不上<u>米斯巴</u>至主前乎、 察之、乃知<u>基列</u>之<u>雅比</u>無一人詣營、入於會中、
士 21:9 蓋核數民時、見<u>基列</u>之<u>雅比</u>居民、無一人在彼、
士 21:10 會眾遣大勇之戰士一萬二千、命之曰、往哉、以刃擊<u>基列</u>之<u>雅比</u>居民、並婦女幼稚、
士 21:11 所當行者如此、凡諸丁男及已適人之婦、皆殲滅之、
<h2> 以<u>基列</u>之<u>雅比</u>女四百予四百<u>便雅憫</u>人為妻
</h2>
士 21:12 在<u>基列</u>之<u>雅比</u>居民中、遇處子四百、未曾適人者、攜至<u>迦南</u>地之<u>示羅</u>營中、
士 21:13 會眾遣人至<u>臨門</u>磐、與居彼之<u>便雅憫</u>人言、告以和好、
士 21:14 當時<u>便雅憫</u>人歸、<u>以色列</u>人以在<u>基列</u>之<u>雅比</u>所生存之女、給之為妻、尚為不足、
士 21:15 民為<u>便雅憫</u>人而心悔、蓋主在<u>以色列</u>人中幾絕一支派、
士 21:16 會之長老曰、<u>便雅憫</u>之女悉滅、今其所餘無妻者、當何為使之得妻乎、
士 21:17 又曰、<u>便雅憫</u>遺留之人、其業仍當歸之、免<u>以色列</u>中絕一支派、
士 21:18 但我儕不可以女妻<u>便雅憫</u>人、因<u>以色列</u>人曾誓曰、以女妻<u>便雅憫</u>人者、必受咒詛、
士 21:19 又曰、在<u>利波拿</u>南、<u>伯特利</u>北、自<u>伯特利</u>往<u>示劍</u>道東之<u>示羅</u>、每歲有主之節期、
<h2> 命未得妻之<u>便雅憫</u>人詣<u>示羅</u>執舞蹈之女為妻
</h2>
士 21:20 遂命<u>便雅憫</u>人曰、往哉、伏於葡萄園、
士 21:21 見<u>示羅</u>諸女出而蹈舞時、則由葡萄園出、在<u>示羅</u>女中、各執女為妻、而歸<u>便雅憫</u>之地、
士 21:22 如其父兄就我儕而爭論、我儕則曰、求爾為我施恩於彼、昔我儕與彼戰時、不留女為其妻、 或作昔我儕徵伐基列之雅比不為便雅憫各人得妻求爾以女予我況爾非自以女予之、不至有罪、
士 21:23 <u>便雅憫</u>人遂如斯而行、循其人數、自蹈舞之女中、執女為妻、歸其故業、復建城邑而居其中、
士 21:24 時、<u>以色列</u>人離彼、各歸故支派、故宗族、出於彼、各歸其業、
士 21:25 當時<u>以色列</u>人無王、人各任意而行、
得 1:1 <h2><u>以利米勒</u>避荒攜妻<u>拿俄米</u>及二子往<u>摩押</u>居焉遂卒於彼</h2> 當士師秉政時、國值歲饑、有<u>猶大</u>之<u>伯利恆</u>人、攜妻及二子、往<u>摩押</u>地寄居、
得 1:2 其人名<u>以利米勒</u>、妻名<u>拿俄米</u>、二子名<u>瑪倫</u>、<u>基連</u>、俱<u>猶大</u> <u>伯利恆</u>之<u>以法他</u>人、至<u>摩押</u>地居焉、
得 1:3 <u>拿俄米</u>夫<u>以利米勒</u>死、遺<u>拿俄米</u>與其二子、
<h2> 其二子皆娶<u>摩押</u>女為妻居彼十載亦卒於彼
</h2>
得 1:4 二子娶<u>摩押</u>女為妻、一名<u>俄珥巴</u>、一名<u>路得</u>、居彼約十年、
得 1:5 <u>瑪倫</u> <u>基連</u>二人亦死、遺<u>拿俄米</u>、無夫無子、
<h2> <u>拿俄米</u>欲歸故土
</h2>
得 1:6 <u>拿俄米</u>在<u>摩押</u>地、聞主眷顧其民、賜之以糧、遂與兩媳起、欲自<u>摩押</u>地歸、
得 1:7 於是<u>拿俄米</u>離寄居之所、兩媳從焉、行路欲歸<u>猶大</u>地、
<h2> 勸二媳毋從己歸
</h2>
得 1:8 <u>拿俄米</u>謂兩媳曰、爾曹歸、各返母家、願主施恩於爾曹、以報 以報原文作如爾曹厚待已逝者與我、
得 1:9 願主賜爾各於 新夫家得安康、遂與之接吻、兩媳舉聲號哭、
得 1:10 曰、我願偕爾歸爾故鄉、 歸爾故鄉原文作歸於爾民
得 1:11 <u>拿俄米</u>曰、我女歸哉、何為與我偕往、我豈能再生子為爾夫乎、
得 1:12 我女歸哉、我年已邁、不能復有夫、即或曰、尚有望、今夜有夫、猶能產子、
得 1:13 爾豈可待其長乎、豈可待之而不嫁他人乎、我女乎、毋若是、我因爾故苦甚、 或作我與爾較更為艱苦蓋主加禍於我、
<h2> <u>俄珥巴</u>哭與之別<u>路得</u>堅厥志恆從之
</h2>
得 1:14 兩媳復舉聲號哭、<u>俄珥巴</u>與姑接吻而別、<u>路得</u>依戀<u>拿俄米</u>不離之、
得 1:15 <u>拿俄米</u> 謂<u>路得</u>曰、爾姒已歸其故鄉、以事其諸神、 原文作爾姒已歸其民及其諸神爾盍同之歸、
得 1:16 <u>路得</u>曰、莫迫我離爾、歸而不從爾、爾往何所、我亦往、爾宿何所、我亦宿、爾民即我民、爾天主即我天主、
得 1:17 爾死於何處、我亦死於彼、葬於彼、惟有一死、能使我離爾、不然、願主從重降禍於我、
得 1:18 <u>拿俄米</u>見<u>路得</u>決意欲從之、則止、不復勸、
<h2> 姑媳二人至<u>伯利恆</u>邑人為之驚訝
</h2>
得 1:19 於是二人偕往<u>伯利恆</u>、及至<u>伯利恆</u>、闔邑之人為之驚訝、邑中婦女問曰、此<u>拿俄米</u>乎、
得 1:20 <u>拿俄米</u>謂之曰、勿稱我<u>拿俄米</u>、 拿俄米譯即樂之義當稱我<u>瑪拉</u>、 瑪拉譯即苦之義蓋全能者使我多歷艱苦也、
得 1:21 我豐富而出、主使我空匱而歸、主降禍於我、全能者困苦我、何仍稱我<u>拿俄米</u>耶、
得 1:22 <u>拿俄米</u>與媳<u>摩押</u>女<u>路得</u>、自<u>摩押</u>地而歸、其情若此、彼至<u>伯利恆</u>、時值麰麥始刈穫、
得 2:1 <h2><u>路得</u>拾遺穗於<u>波阿斯</u>田</h2> <u>拿俄米</u>夫<u>以利米勒</u>、有同族之親屬名<u>波阿斯</u>、巨富也、
得 2:2 <u>摩押</u>女<u>路得</u>謂<u>拿俄米</u>曰、容我適田、我蒙誰之恩、則在其後拾遺穗、<u>拿俄米</u>曰、我女往哉、
得 2:3 遂往於田、從刈者後拾遺穗、恰至<u>以利米勒</u>同族人<u>波阿斯</u>田、
<h2> <u>波阿斯</u>瞥見之因問其僕彼何人斯
</h2>
得 2:4 <u>波阿斯</u>適自<u>伯利恆</u>來、謂刈者曰、願主與爾偕、對曰、願主賜福於爾、
得 2:5 <u>波阿斯</u>問督刈者之僕曰、此誰氏之女、
得 2:6 督刈者之僕答曰、此<u>摩押</u>女、偕<u>拿俄米</u>自<u>摩押</u>地來者、
得 2:7 彼 向我云、請容我從刈者後、拾遺穗於禾束間、自朝來、至今仍在此、僅片時休憩於室、
<h2> <u>波阿斯</u>厚待之
</h2>
得 2:8 <u>波阿斯</u>謂<u>路得</u>曰、我女、請聽、勿往他田拾遺穗、勿離此、在此可侶我諸婢、
得 2:9 爾觀人刈於何田、即從其後 拾穗、我已命僕 僕或作少者下同勿狎侮爾、渴時、則往至器所、飲僕人所汲、
得 2:10 <u>路得</u>俯伏於地曰、我乃異邦人、如何竟蒙爾恩、如斯顧恤我、
得 2:11 <u>波阿斯</u>曰、自爾夫卒後、爾善待爾姑、離父母故土、至素未識之國、此一切事有人告我、
得 2:12 願主報爾所為、爾來此、欲蒙主<u>以色列</u>天主之翼庇、願主大賚爾、
得 2:13 <u>路得</u>曰、我雖不及我主之一婢、我主慰藉我、使我心安、實蒙我主之恩矣、 或作願蒙我主之恩我雖不及爾之一婢爾慰藉我使我心安
得 2:14 食時、<u>波阿斯</u>謂<u>路得</u>曰、爾來此食餅、亦可濡餅於醯、<u>路得</u>坐於刈者側、<u>波阿斯</u>以烘穀給之、<u>路得</u>食而飽、猶有所餘、
得 2:15 遂起、往拾遺穗、<u>波阿斯</u>命僕曰、彼雖在禾束間拾穗、亦容之、勿辱之、
得 2:16 亦自束中、為之抽少許、故遺於地、容之拾、勿叱之、
<h2> <u>路得</u>以所得者歸遺其姑
</h2>
得 2:17 <u>路得</u>在田拾穗至於昏暮、後打所拾之穗、得麰麥約一伊法、  一伊法約六斗
得 2:18 遂荷之入邑、以所拾者示姑、亦以食飽所餘者出而進於姑、
得 2:19 姑問之曰、爾今日拾穗何處、工作何處、願顧恤爾者獲福、<u>路得</u>以工作於誰之田、告姑曰、我今日工作之田、屬一人名<u>波阿斯</u>、
得 2:20 <u>拿俄米</u>謂媳曰、願其人蒙主賜福、彼施恩於存者亡者、又曰、彼與我為親屬、可贖我業者、此其一也、
得 2:21 <u>摩押</u>女<u>路得</u>曰、彼亦謂我曰、可從我僕 拾穗、直至我稼刈畢、
得 2:22 <u>拿俄米</u>謂媳<u>路得</u>曰、我女歟、爾偕 偕或作從其婢以出、不使人見 見原文作遇爾在他人之田、此乃善也、
得 2:23 於是、<u>路得</u>拾穗時、常侶<u>波阿斯</u>婢焉、直至麰麥小麥刈畢、仍與姑偕居、
得 3:1 <h2><u>拿俄米</u>命<u>路得</u>就<u>波阿斯</u>求盡親情</h2> <u>路得</u>姑<u>拿俄米</u>謂<u>路得</u>曰、我女歟、我當為爾求安處之所、使爾享福、
得 3:2 昔爾偕<u>波阿斯</u>婢、<u>波阿斯</u>原為我儕之親屬、今夜在場、簸揚麰麥、
得 3:3 爾浴身渥膏、衣爾衣服、下至麥場、勿使人見爾、 或作勿使其人識爾當俟其飲食畢、
得 3:4 迨其寢時、爾則觀其處、後入而啟其足之衾、以臥其側、彼必告爾所當行之事、
得 3:5 <u>路得</u>對曰、凡爾所命、我必遵行、
得 3:6 遂下麥場、遵姑所命者而行、
<h2> <u>波阿斯</u>言猶有當贖產者彼弗欲則己贖
</h2>
得 3:7 <u>波阿斯</u>飲食歡暢、臥於積麥之旁、<u>路得</u>潛至、啟其足之衾而臥、
得 3:8 夜半、<u>波阿斯</u>反側、覺有女臥於足下、則懼、
得 3:9 曰、爾為誰、曰、我乃爾婢<u>路得</u>、求以衣裾覆爾婢、蓋爾親屬可贖我業者、
得 3:10 曰、我女歟、願爾蒙主賜福、年少者無論貧富、爾皆不願從、爾今之恩、較前尤大、
得 3:11 我女毋懼、我必循爾所欲而行、我舉邑之民、俱知爾為賢德之婦、 賢德之婦或作淑女
得 3:12 我誠親屬、可贖爾業者、然更有一人、較我愈親、
得 3:13 今夜暫宿此、迨至明日、如彼欲為爾贖、則善、聽其贖、如不欲為爾贖、我指主而誓、我必為爾贖、爾可宿此以待旦、
得 3:14 <u>路得</u>臥其足下、迨及將旦、於人莫能相辨時而起、<u>波阿斯</u>自言曰、不可使人知有女入場、
<h2> <u>波阿斯</u>贈以麰麥遣之歸
</h2>
得 3:15 又曰、爾以所披之外衣、持 而展之、<u>路得</u>將衣持 而展之、遂量麰麥六量、 所言量即量器也未詳其大小下同助<u>路得</u>負之、遂入邑、
得 3:16 <u>路得</u>歸、見姑、姑曰、我女歟、爾所為若何、<u>路得</u>以<u>波阿斯</u>如何相待、悉告之、
得 3:17 又曰、其人給我麰麥六量、謂我云、不可徒手以歸見爾姑、
得 3:18 姑曰、我女安坐、以觀此事如何、蓋此人於今日若不成此事、必不中止、
得 4:1 <h2><u>波阿斯</u>請所言之人為之贖產</h2> <u>波阿斯</u>至邑門而坐、適<u>波阿斯</u>所言親屬可贖業者過焉、<u>波阿斯</u>曰、某也、爾來坐於此、其人遂來而坐、
得 4:2 <u>波阿斯</u>自邑之長老中擇十人、謂之曰、請坐於此、彼遂坐、
得 4:3 <u>波阿斯</u>謂親屬可贖業者曰、由<u>摩押</u>地而歸之<u>拿俄米</u>、欲鬻屬我族兄<u>以利米勒</u>之田、
得 4:4 我思不如告爾、可在坐 於此者前、與我民之長老前購之、如爾欲贖則贖、不然、明以告我、使我知之、可贖此田者乃爾、其次乃我、再無他人、其人曰、我必贖之、
得 4:5 <u>波阿斯</u>曰、爾於<u>拿俄米</u>手購田時、亦當娶死者之妻<u>摩押</u>女<u>路得</u>、使死者有嗣、承其業、續其名、
<h2> 其人弗允
</h2>
得 4:6 其人曰、 如是、我不能贖、恐於我業有損、我所當贖者、爾贖之可也、我不能贖、
得 4:7 昔<u>以色列</u>中有常例、凡欲贖物、或易物、事定之時、此解履以給彼、為證於<u>以色列</u>中、
得 4:8 其人謂<u>波阿斯</u>曰、爾其購之、即解其履、
<h2> <u>波阿斯</u>乃贖其產
</h2>
得 4:9 <u>波阿斯</u>謂長老及眾民曰、爾今日為證、凡屬<u>以利米勒</u>及<u>基連</u> <u>瑪倫</u>者、我悉自<u>拿俄米</u>手購之、
<h2> 娶<u>路得</u>為妻
</h2>
得 4:10 又得<u>瑪倫</u>妻<u>摩押</u>女<u>路得</u>為妻、使死者有嗣、承其業、續其名、使其名不絕於同族故鄉 故鄉原文作故處之門中、今爾為證、
得 4:11 在邑門之眾民及長老曰、我儕為證、願主使入爾家之婦、如昔建立<u>以色列</u>家之<u>拉結</u> <u>利亞</u>二人、亦願爾在<u>以法他</u>居高位、 居高位或作所行皆善在<u>伯利恆</u>揚聲名、
得 4:12 願主由此幼婦賜爾後嗣、使爾家如<u>法勒斯</u>之家、即<u>他瑪</u>從<u>猶大</u>所生者、
<h2> <u>路得</u>生<u>大衛</u>之祖<u>俄伯得</u>
</h2>
得 4:13 於是、<u>波阿斯</u>娶<u>路得</u>為妻、與之同室、主賜之懷孕生子、
得 4:14 眾婦謂<u>拿俄米</u>曰、當頌美主、今日不遺爾、使爾有可依之親屬、 可依之親屬原文作贖者願其在<u>以色列</u>人中得聲名、
得 4:15 其子將慰爾心、養爾老、蓋為愛爾之媳所生、有如斯之媳、較有七子更美、
得 4:16 <u>拿俄米</u>取子、抱之於懷、育之如母、
得 4:17 鄰婦命名曰、<u>拿俄米</u>得子矣、遂名之曰<u>俄伯得</u>、<u>俄伯得</u>為<u>耶西</u>之父、<u>耶西</u>即<u>大衛</u>之父、○
<h2> 臚列<u>法勒斯</u>之譜系
</h2>
得 4:18 <u>法勒斯</u>歷代後裔如左、<u>法勒斯</u>生<u>以斯崙</u>、
得 4:19 <u>以斯崙</u>生<u>蘭</u>、<u>蘭</u>生<u>亞米拿達</u>、
得 4:20 <u>亞米拿達</u>生<u>拿順</u>、<u>拿順</u>生<u>撒門</u>、
得 4:21 <u>撒門</u>生<u>波阿斯</u>、<u>波阿斯</u>生<u>俄伯得</u>、
得 4:22 <u>俄伯得</u>生<u>耶西</u>、<u>耶西</u>生<u>大衛</u>、
撒上 1:1 <h2><u>以利加拿</u>與二妻<u>哈拿</u> <u>毘尼拿</u>歲往<u>示羅</u>祀主</h2> <u>以法蓮</u>山之<u>拉瑪瑣非</u>、有<u>以法他</u>人 或作以法蓮人名<u>以利加拿</u>、為<u>蘇弗</u>元孫、<u>託戶</u>曾孫、<u>以利戶</u>孫、<u>耶羅罕</u>子、
撒上 1:2 有二妻、一名<u>哈拿</u>、一名<u>毘尼拿</u>、<u>毘尼拿</u>有子、<u>哈拿</u>無子、
撒上 1:3 其人每歲由己邑上<u>示羅</u>、崇拜祭祀萬有 萬有原文作萬軍下同之主、時、<u>以利</u>二子、<u>何弗尼</u>、<u>非尼哈</u>、在<u>示羅</u>為主之祭司、
<h2> <u>哈拿</u>雖無子竟蒙夫寵<u>毘尼拿</u>妒而譏之
</h2>
撒上 1:4 <u>以利加拿</u>每獻祭之日、以祭肉分予妻<u>毘尼拿</u>及其子女、
撒上 1:5 因愛<u>哈拿</u>、予之維倍、無奈主不賜之產育、 不賜之產育或作禁其胎孕下同
撒上 1:6 <u>毘尼拿</u>嫉<u>哈拿</u>、見主不賜之產育、則激之使怒、
撒上 1:7 每歲上主殿之時、<u>以利加拿</u>如是厚待<u>哈拿</u>、<u>毘尼拿</u>亦如是激之使怒、令其哭而不食、
撒上 1:8 夫<u>以利加拿</u>謂之曰、<u>哈拿</u>、因何哭泣、因何不食、因何中心憂鬱、我之與爾不愈於十子乎、
撒上 1:9 一時眾在<u>示羅</u>飲食既畢、<u>哈拿</u>遂起、 至於主前、祭司<u>以利</u>坐於座、在主殿之門柱旁、
<h2> <u>哈拿</u>懷憂祈子
</h2>
撒上 1:10 <u>哈拿</u>衷懷憂戚、哭泣禱主、
撒上 1:11 許願曰、萬有之主、如垂顧婢之苦、念婢不忘、賜婢生男、則必使之歸主、至於畢生、薙髮之刀、不加其首、
撒上 1:12 <u>哈拿</u>在主前多祈禱、<u>以利</u>觀其口、
撒上 1:13 蓋<u>哈拿</u>默禱於心、口唇微動、不聞其聲、<u>以利</u>以彼為醉、
<h2> <u>以利</u>先責之知其情乃之祝福
</h2>
撒上 1:14 謂之曰、爾醉至何時乎、當醒於酒、 當醒於酒原文作當除爾酒
撒上 1:15 <u>哈拿</u>答曰、我主、非然也、我為中心憂鬱之婦、酒與凡醉人者未飲、惟傾我心於主前、
撒上 1:16 莫以婢為匪女、我因多憯多憂、故祈禱至今、 我因多憯多憂故祈禱至今或作我至今由多憯多憂而言也
撒上 1:17 <u>以利</u>曰、爾可安然以歸、願<u>以色列</u>之天主允爾所求、
撒上 1:18 曰、願蒙爾恩、婦遂往、乃食、面不復有愁容、
<h2> <u>哈拿</u>生<u>撒母耳</u>
</h2>
撒上 1:19 明日、眾夙興、崇拜主前、歸<u>拉瑪</u>、至其家、<u>以利加拿</u>與妻<u>哈拿</u>同室、主垂念之、
撒上 1:20 <u>哈拿</u>懷孕、屆期生子、命名<u>撒母耳</u>、 撒母耳或作沙慕伊路下同譯即天主俯聞應允所求之義蓋曰、我求之於主也、
<h2> 家居哺兒待其斷乳
</h2>
撒上 1:21 其人<u>以利加拿</u>與全家皆上、欲在主前獻年祭、並酬所許之願、
撒上 1:22 <u>哈拿</u>不上、謂夫曰、待子斷乳、我則攜之見於主前、使恆居其所、
撒上 1:23 其夫<u>以利加拿</u>曰、任爾所為、待子斷乳可也、惟願主應所許之言、婦家居哺子、待其斷乳、
<h2> 子既斷乳攜至主殿歸於主以償其願
</h2>
撒上 1:24 乳斷、子尚幼、婦攜之上<u>示羅</u>、詣主之殿、亦攜牡犢三、細麵一伊法、酒一革囊、
撒上 1:25 宰一犢、攜其子至<u>以利</u>前、
撒上 1:26 婦曰、我主、昔有婦立於此、在爾側禱告主、我指爾生命而誓、斯婦即我也、
撒上 1:27 我為此子而祈、主已允我所祈、賜我此子、
撒上 1:28 故我以之獻於主、使歸於主、至於畢生、 原文作故我借之與主此子借與主至於畢生遂在彼崇拜主焉、
撒上 2:1 <h2><u>哈拿</u>歌詩主恩</h2> <u>哈拿</u>禱曰、我心因主而樂、我賴主而昂首、 我賴主而昂首原文作我角緣主而高我口向敵孔張、因主之救而歡欣、
撒上 2:2 惟主至聖、主外無神可尊、無神可比我天主、 無神可比我天主或作我天主全能無可比擬
撒上 2:3 爾曹勿復言驕、 或作勿復矜誇狂妄勿出爾口、蓋主為睿智之天主、人之所為、皆主權衡、
撒上 2:4 勇士之弓見折、弱者 弱者原文作躓者得力以健、如腰束帶、
撒上 2:5 素飽者反傭以得食、昔饑者不復饑、昔不孕者今產七子、育眾子者今反悲哀、
撒上 2:6 主使人死、亦使人生、使之墮示阿勒、 示阿勒見創世記三十七章三十五節小註亦使之復上、
撒上 2:7 主使人窮乏、使人富有、使人卑微、使人崇貴、
撒上 2:8 舉貧窮者於塵埃、升匱乏者於糞壤、使坐於君長間、使得顯位、蓋大地之基屬主、以世界立於其上、
撒上 2:9 敬主虔誠人、主護其步履、使惡人亡於幽暗、蓋恃己力不能獲勝、
撒上 2:10 抗逆主者必膽怯、 必膽怯或作必糜爛主自天以雷擊之、主必審鞫地之四極、以力賜所立之王、使所立之受膏君昂首、 昂首原文作高其角○
<h2> <u>以利</u>二子劣
</h2>
撒上 2:11 <u>以利加拿</u>歸<u>拉瑪</u>、子在祭司<u>以利</u>前奉事主、
撒上 2:12 <u>以利</u>二子乃匪人、不識主、
撒上 2:13 二祭司待民如斯、凡有人獻祭烹肉時、祭司之僕來、手執三齒叉、
撒上 2:14 以叉入釜中、或鍋中、或鈷中、或鼎中、叉所上之肉、祭司悉取之、凡上<u>示羅</u>之<u>以色列</u>人、祭司皆如斯待之、
撒上 2:15 又或未焚脂之先、祭司之僕來、謂獻祭者曰、爾將肉給祭司以炙、不欲已烹之肉、必取生肉、
撒上 2:16 如其人曰、必先焚脂、然後任爾所取、僕曰、爾即給我、不然、我強取之、
撒上 2:17 如是、二少者之罪、在主前甚重、蓋輕褻獻主之祭、 或成蓋使人輕褻獻主之祭○
<h2> <u>撒母耳</u>童年奉事主
</h2>
撒上 2:18 時<u>撒母耳</u>奉事主、尚為幼童、衣細麻布以弗得、
撒上 2:19 其母每歲為之作小長衣、偕夫上獻年祭時、攜以予子、
<h2> <u>以利</u>為<u>哈拿</u>祝福<u>哈拿</u>復生子女
</h2>
撒上 2:20 <u>以利</u>為<u>以利加拿</u>及其妻祝福曰、既以子歸主、 歸主或作借與主願主由此婦更賜爾後嗣、夫婦二人遂歸故鄉、
撒上 2:21 主眷顧<u>哈拿</u>、使之懷孕、生三子二女、童子<u>撒母耳</u>生長於主前、○
<h2> <u>以利</u>責其二子
</h2>
撒上 2:22 <u>以利</u>年邁、聞其子如何待<u>以色列</u>人、又聞其與會幕前侍立 侍立或作從事之婦女同寢、
撒上 2:23 謂之曰、爾何為行此事、我由此民眾聞爾惡行、
撒上 2:24 我子不可如此、我所風聞者非善、爾使主之民陷於罪、 我所風聞者非善爾使主之民陷於罪或作我所風聞主之民所播揚者非善
撒上 2:25 人若獲罪於人、士師審判之、人若獲罪於主、誰為之祈、二子不聽父言、因主決意欲殺之、
撒上 2:26 童子<u>撒母耳</u>漸長、主與人俱悅之、○
<h2> 有奉主命者豫言<u>以利</u>家必遭禍
</h2>
撒上 2:27 有神人來見<u>以利</u>、謂之曰、主如是云、爾祖之家在<u>伊及</u>、在<u>法老</u>室 為役之時、我向之顯現、
撒上 2:28 在<u>以色列</u>眾支派中、選爾祖為我之祭司、於我祭臺上獻祭焚香、 於我祭臺上獻祭焚香原文作上我祭臺焚香衣以弗得於我前、以<u>以色列</u>人所獻之祭、 祭原文作火祭賜爾祖之家、
撒上 2:29 我所命獻於聖所之祭祀禮物、爾何褻慢 褻慢原文作踐踏乎、何重爾子而不尊我、敢取我民<u>以色列</u>人所獻之美物以肥己乎、
撒上 2:30 因此主<u>以色列</u>之天主云、我曾有言、爾之家與爾祖之家、必永在我前供祭司之職、 必永在我前供祭司之職原文作永行於我前今我言、斷乎不然、凡尊重我者、我必使之得尊重、藐視我者必致愧怍、 必致愧作或作必被藐視
撒上 2:31 日將至、我必折爾臂、與爾父家之臂、使爾家中無一老者、
撒上 2:32 在主降福於<u>以色列</u>人時、有他人為祭司在聖所、爾必怒目視其為敵、在爾家中永無老者、
撒上 2:33 然爾家之人、我不盡絕於我祭臺、 或作爾家中惟有一人我不絕之於我祭臺俾其 俾其原文作俾爾目倦心傷、爾家之人、多半死於壯年、 或作爾家中所育必壯年夭死
撒上 2:34 爾之二子<u>何弗尼</u>、<u>非尼哈</u>、所遇之事、可以為證、二人必同日而亡、
撒上 2:35 我將為己立一忠心之祭司、彼必循我心意而行、我為彼建立鞏固之家、必將永行於我所立受膏者前、
撒上 2:36 爾家之所遺、必至其前而叩拜、乞一金一餅、曰、求爾分任我一祭司之職、使我得餅少許以食、
撒上 3:1 <h2>主始默示<u>撒母耳</u></h2> 童子<u>撒母耳</u>仍在<u>以利</u>前奉事主、是時、主罕以言示人、人不恆得默示、 或作人不恆見異象
撒上 3:2 一日、<u>以利</u>臥於己所、其目已矇不能見、
撒上 3:3 天主之燈、在主殿天主法匱處尚未滅、<u>撒母耳</u>已臥、 原文作天主之燈尚未滅撒母耳臥在主殿天主法匱之所
撒上 3:4 主召<u>撒母耳</u>、<u>撒母耳</u>曰、我在此、
撒上 3:5 遂趨至<u>以利</u>前、曰、爾召我、我在此、曰、我子、我未召爾、爾可復臥、遂返而臥、
撒上 3:6 主又召<u>撒母耳</u>、<u>撒母耳</u>起、至<u>以利</u>前曰、爾召我、我在此、曰、我子、我未召爾、爾可復臥、
撒上 3:7 是時、<u>撒母耳</u>尚未識主、蓋主未曾以言默示之、
撒上 3:8 主三召<u>撒母耳</u>、遂起、仍至<u>以利</u>前、曰、爾召我、我在此、<u>以利</u>始知召童子者乃主、
撒上 3:9 遂謂<u>撒母耳</u>曰、爾返而臥、如再召爾、則曰、請主言、僕聽之、<u>撒母耳</u>遂往、仍臥於其所、
撒上 3:10 主來而立、如前三次召<u>撒母耳</u>、呼曰、<u>撒母耳</u>、<u>撒母耳</u>、<u>撒母耳</u>曰、請言、僕聽之、
<h2> 主示<u>撒母耳</u> <u>以利</u>家必喪敗
</h2>
撒上 3:11 主謂<u>撒母耳</u>曰、我在<u>以色列</u>人中、將行一事、使凡聞之者、兩耳鳴震、
撒上 3:12 我指<u>以利</u>家所言者、其時必向<u>以利</u>應驗、自始至終、
撒上 3:13 <u>以利</u>知其子行惡、 行惡或作褻瀆天主而不之禁、我曾告之、必因其此罪、永罰其家、
撒上 3:14 我又為<u>以利</u>家誓之、<u>以利</u>家之罪、雖獻祭品禮物、永不得赦、 赦或作贖
撒上 3:15 <u>撒母耳</u>臥至旦、遂啟主殿之門、不敢以默示告<u>以利</u>、
<h2> <u>以利</u>求<u>撒母耳</u>述默示<u>撒母耳</u>乃悉以告
</h2>
撒上 3:16 <u>以利</u>召<u>撒母耳</u>曰、<u>撒母耳</u>、曰、我在此、
撒上 3:17 曰、主諭爾何言、勿隱於我、如爾以主所諭爾者、向我隱一言、願主降重罰於爾、
撒上 3:18 <u>撒母耳</u>以一切所言盡告之、毫無所隱、<u>以利</u>曰、言者乃主、惟願主循意而行、
<h2> <u>撒母耳</u>成立民知主立為先知
</h2>
撒上 3:19 <u>撒母耳</u>漸長、主祐之、 主祐之原文作主偕之使所言者無一不應、
撒上 3:20 自<u>但</u>至<u>別是巴</u>、所有<u>以色列</u>人、悉知主立<u>撒母耳</u>為先知、
撒上 3:21 主復顯現於<u>示羅</u>、蓋主在<u>示羅</u>顯現於<u>撒母耳</u>、以言默示<u>撒母耳</u>、
撒上 4:1 <h2><u>非利士</u>人擊敗<u>以色列</u>人於<u>以便以謝</u></h2> <u>撒母耳</u>之言、傳遍<u>以色列</u>人中、<u>以色列</u>人出以迎<u>非利士</u>人與之戰、近<u>以便以謝</u>列營、<u>非利士</u>人列營於<u>亞弗</u>、
撒上 4:2 <u>非利士</u>人布陣攻<u>以色列</u>人、戰時、<u>以色列</u>人敗於<u>非利士</u>人前、<u>非利士</u>人在戰場殺<u>以色列</u>軍、約四千人、
撒上 4:3 民既歸營、<u>以色列</u>長老議曰、今日主使我敗於<u>非利士</u>人前何故、盍請主之約匱自<u>示羅</u>至此、約匱至我中、可救我脫於敵手、
<h2> <u>以色列</u>人請約匱入營<u>非利士</u>人懼
</h2>
撒上 4:4 民遣人至<u>示羅</u>、由彼以居基路伯間萬有之主之約匱舁來、<u>以利</u>二子<u>何弗尼</u> <u>非尼哈</u> 偕至、守天主之約匱、
撒上 4:5 主之約匱既至營中、<u>以色列</u>眾大聲號呼、地為之震動、
撒上 4:6 <u>非利士</u>人聞號呼之聲、則曰、<u>希伯來</u>人營中大聲號呼何故、後乃知主之約匱至營、
撒上 4:7 <u>非利士</u>人懼曰、有神至其營、又曰、禍哉我儕、前此 前此原文作昨日前日未嘗若是、
撒上 4:8 禍哉我儕、誰能救我脫於此大能之神乎、昔在曠野、降各災於<u>伊及</u>人者、即此神也、
撒上 4:9 爾<u>非利士</u>人、當努力為豪傑、不然、惟恐爾役事<u>希伯來</u>人、如彼役事爾然、當為豪傑而與之戰、
撒上 4:10 <u>非利士</u>人遂戰、<u>以色列</u>人敗、人各遁歸己幕、被殺者甚眾、<u>以色列</u>步卒、倒斃者三萬、 <h2> 約匱失<u>以利</u>二子亡 </h2>
撒上 4:11 天主之匱被擄、<u>以利</u>二子<u>何弗尼</u> <u>非尼哈</u>死焉、
撒上 4:12 是日有<u>便雅憫</u>人自陣而逃、其衣撕裂、其首蒙塵、遁至<u>示羅</u>、
撒上 4:13 至時、<u>以利</u>適於路旁、坐於座以待、蓋其心為天主匱戰慄也、 蓋其心為天主匱戰慄也或作蓋以利為天主匱中心不安其人入邑以告、舉邑號乎、 <h2> <u>以利</u>聞報自座角折頸而卒 </h2>
撒上 4:14 <u>以利</u>聞號呼之聲、則曰、此諠譁何故、其人疾至告<u>以利</u>、
撒上 4:15 <u>以利</u>年九十有八歲、其目矇眛、不能見、
撒上 4:16 其人謂<u>以利</u>曰、我自陣而來、今日自陣逃遁而至、<u>以利</u>曰、我子、其事若何、
撒上 4:17 報者曰、<u>以色列</u>人遁於<u>非利士</u>人前、民中被殺者甚多、爾二子<u>何弗尼</u> <u>非尼哈</u>亦死、天主之匱見擄、
撒上 4:18 言及天主之匱、<u>以利</u>自座仰墜於後、隕於門旁、折頸而死、蓋<u>以利</u>年邁體胖、 體胖原文作體重彼為<u>以色列</u>人士師、歷四十年、
<h2> <u>非尼哈</u>妻聞報驚產生子<u>以迦博</u>遂卒
</h2>
撒上 4:19 其媳、<u>非尼哈</u>妻懷孕、產期將及、聞天主之匱被擄、舅與夫並死、突然痛楚、卷曲以產、
撒上 4:20 危難將死之際、旁侍諸婦曰、勿懼、爾生男子、產婦不答、亦不以為意、
撒上 4:21 乃名子曰<u>以迦博</u>、 以迦博譯即失榮之義蓋曰、榮已離<u>以色列</u>、因天主之匱被擄、舅與夫皆死也、
撒上 4:22 又曰、榮已離<u>以色列</u>、因天主之匱被擄也、
撒上 5:1 <h2><u>非利士</u>人攜約匱至<u>亞實突</u>置於<u>大袞</u>廟</h2> <u>非利士</u>人以天主之匱、自<u>以便以謝</u>攜至<u>亞實突</u>、
撒上 5:2 以天主之匱舁入<u>大袞</u>廟、置於<u>大袞</u>側、
撒上 5:3 次日、<u>亞實突</u>人夙興、見<u>大袞</u>面仆於地、在主之匱前、遂以<u>大袞</u>復立於其所、
<h2> <u>大袞</u>見折<u>亞實突</u>居民遭災生痔
</h2>
撒上 5:4 又次日夙興、見<u>大袞</u>仍面仆於地、在主之匱前、且<u>大袞</u>之首與二手、斷於門閾之上、惟遺<u>大袞</u>殘體而已、
撒上 5:5 故<u>大袞</u>之祭司、及凡入<u>亞實突</u> <u>大袞</u>廟者、不履門閾、至於今日、
撒上 5:6 主降重災於<u>亞實突</u>人、毀其眾、 毀其眾或作使之恐惶使之生痔、 痔或作毒瘡下同<u>亞實突</u>與其四境皆然、
撒上 5:7 <u>亞實突</u>人見此、則曰<u>以色列</u>天主之匱、不可居於我間、因其降災於我及我神<u>大袞</u>、
<h2> 約匱運至<u>迦特</u> <u>迦特</u>居民亦遭災罰
</h2>
撒上 5:8 遂遣人集<u>非利士</u>人之諸伯、問之曰、我為<u>以色列</u>天主之匱、當如何以行、曰、當以<u>以色列</u>天主之匱、運至<u>迦特</u>、遂以<u>以色列</u>天主之匱、運至<u>迦特</u>、
撒上 5:9 運之後、主降災於其邑、使邑人大恐惶、使之無論老幼生痔於下體、<h2> 約匱運至<u>以革倫</u> <u>以革倫</u>居民亦遭災罰</h2>
撒上 5:10 遂運天主之匱至<u>以革倫</u>、天主之匱既至<u>以革倫</u>、<u>以革倫</u>人呼曰、人運<u>以色列</u>天主之匱至此、以殺我與我眾民、
撒上 5:11 遂遣人集<u>非利士</u>人諸伯至、曰、當遣<u>以色列</u>天主之匱、以歸故土、免殺我與我眾民、其時、天主降重災於其邑、舉邑之人大恐惶、 或作舉邑之人恐惶多有死亡者
撒上 5:12 未死之人俱生痔、邑民呼號、聲戾於天、
撒上 6:1 <h2>約匱於<u>非利士</u>地歷七月<u>非利士</u>人互議如何送歸故土</h2> 主之匱在<u>非利士</u>人地、歷七月、
撒上 6:2 <u>非利士</u>人招集祭司與卜士、謂之曰、我當為耶和華之匱如何以行、示我當用何法、遣歸故土、
撒上 6:3 曰、如欲遣歸<u>以色列</u>天主之匱、不可使之徒去、當獻贖愆祭、乃得痊愈、而其降災不離爾之故、亦由是可知、
撒上 6:4 曰、欲獻贖愆祭、當以何物、曰、當以金痔五、金鼠五、循<u>非利士</u>諸伯之數、蓋爾曹與爾諸伯所受之災惟一、
撒上 6:5 當作爾 體之痔形、及害爾土田之鼠形、恭獻於 恭獻於或作尊<u>以色列</u>之天主、庶可除所降之災、離爾曹與爾之神及爾之地、
撒上 6:6 何剛愎爾心、如<u>伊及</u>人與<u>法老</u>剛愎其心耶、 <u>伊及</u>人不釋<u>以色列</u>人去、迨彼 即天主在其間行奇跡降災、始釋之去、爾豈不知乎、
撒上 6:7 今當造新車一乘、取方字之牝牛二、未曾服軛者、繫牛於車、牽犢以歸、
撒上 6:8 將耶和華之匱載於車、以所獻贖愆祭之金物藏於匣、置於匱旁、俱遣之去、
撒上 6:9 爾當試觀、如車直往其境、向<u>伯示麥</u>而上、降此大災於我者乃彼也、否則可知災非彼降於我、 原文作擊我者非彼之手乃我偶然遇之、 <h2> 載約匱及禮物於新車送至<u>伯示麥</u> </h2>
撒上 6:10 <u>非利士</u>人如言而行、取方字之牝牛二、繫之於車、禁犢於室、
撒上 6:11 以主之匱、與盛金鼠及痔形之匣、悉載於車、
撒上 6:12 牛由一道直往<u>伯示麥</u>、且行且鳴、不偏於左、不偏於右、<u>非利士</u>人之諸伯隨於後、直至<u>伯示麥</u>界、
撒上 6:13 <u>伯示麥</u>人適在谷中 在谷中或作在平原刈麥、舉目而觀、見匱則喜、
撒上 6:14 <u>伯示麥</u>人適在谷中 在谷中或作在平原刈麥、舉目而觀、見匱則喜、
撒上 6:15 <u>利未</u>人取主之匱與藏金物 物原文作器之匣、自車而下、置於巨石、當日<u>伯示麥</u>人獻火焚祭及平安祭於主、
撒上 6:16 <u>非利士</u>人之五伯見之、遂於是日歸<u>以革倫</u>、
撒上 6:17 <u>非利士</u>人獻金痔於主、為贖愆之祭者、其數如左、一為<u>亞實突</u>、一為<u>迦薩</u>、一為<u>亞實基倫</u>、一為<u>迦特</u>、一為<u>以革倫</u>、
撒上 6:18 金鼠循<u>非利士</u>人諸邑之數、即屬其五伯者、自保障之邑以及鄉里、直至<u>亞比勒</u>巨石、此石即置主匱之石、在<u>伯示麥</u>人<u>約書亞</u>田間、至今尚存、 <h2> <u>伯示麥</u>人有擅觀約匱而死亡者 </h2>
撒上 6:19 <u>伯示麥</u>人窺主之匱、主擊其民五萬有七十人、 或作主擊其民七十人有五萬人在彼因主大戮於民中、民則哀哭、
撒上 6:20 <u>伯示麥</u>人窺主之匱、主擊其民五萬有七十人、 或作主擊其民七十人有五萬人在彼因主大戮於民中、民則哀哭、
撒上 6:21 遂遣人往告基列耶琳居民曰、非利士人已攜主之匱至此、爾曹盍下、攜之以上爾所、
撒上 7:1 <h2><u>基列耶琳</u>民請約匱</h2> <u>基列耶琳</u>人至、將主之匱攜之上、乃攜入在岡之<u>亞比拿達</u>宅、使<u>亞比拿達</u>子<u>以利亞撒</u>守主之匱、○
<h2> 越二十年民從<u>撒母耳</u>勸聚於<u>米斯巴</u>認罪
</h2>
撒上 7:2 匱在<u>基列耶琳</u>、歷日已久、越二十年、<u>以色列</u>族之眾向慕主、
撒上 7:3 <u>撒母耳</u>謂<u>以色列</u>族之眾曰、如爾盡心歸主、則以異邦之神及諸<u>亞斯他錄</u>除於爾中、專心向主、獨崇事主、如此、主必援爾於<u>非利士</u>人之手、
撒上 7:4 <u>以色列</u>人遂除諸<u>巴力</u>及諸<u>亞斯他錄</u>、獨崇事主、
撒上 7:5 <u>撒母耳</u>曰、當集<u>以色列</u>眾、悉至<u>米斯巴</u>、我將為爾祈主、
撒上 7:6 遂集於<u>米斯巴</u>、汲水奠於主前、是日禁食在彼、曰、我獲罪於主、於是<u>撒母耳</u>在<u>米斯巴</u>為<u>以色列</u>人聽訟、
<h2> <u>非利士</u>人欲攻<u>以色列</u>人
</h2>
撒上 7:7 <u>非利士</u>人聞<u>以色列</u>人集於<u>米斯巴</u>、則<u>非利士</u>諸伯至、欲攻<u>以色列</u>人、<u>以色列</u>人聞之、畏懼<u>非利士</u>人、
撒上 7:8 <u>以色列</u>人謂<u>撒母耳</u>曰、爾莫不為我呼籲主我之天主、救我於<u>非利士</u>人之手、
撒上 7:9 <u>撒母耳</u>取哺乳之羔一、盡焚之、獻於主為火焚祭、為<u>以色列</u>人呼籲主、主允之、
<h2> <u>撒母耳</u>獻祭籲主時主發雷霆轟擊<u>非利士</u>人敗之於<u>以便以謝</u>
</h2>
撒上 7:10 <u>撒母耳</u>適獻火焚祭、<u>非利士</u>人至、欲與<u>以色列</u>人戰、當日主起迅雷、震亂<u>非利士</u>人、<u>非利士</u>人敗於<u>以色列</u>人前、
撒上 7:11 <u>以色列</u>人自<u>米斯巴</u>出、追<u>非利士</u>人、擊之至<u>伯甲</u>之下、
撒上 7:12 <u>撒母耳</u>以石立於<u>米斯巴</u>與<u>善</u>之間、稱其名<u>以便以謝</u>、 以便以謝譯即救助石之義曰、至此主救助我、
<h2> <u>非利士</u>人不敢復入<u>以色列</u>境
</h2>
撒上 7:13 從此<u>非利士</u>人克服、不敢再侵<u>以色列</u>境、<u>撒母耳</u>為士師之日、主之手制伏<u>非利士</u>人、
撒上 7:14 <u>非利士</u>人所取<u>以色列</u>之諸邑、及其四境、自<u>以革倫</u>至<u>迦特</u>、<u>以色列</u>人皆恢復之、是時<u>以色列</u>人與<u>亞摩利</u>人和好、 <h2> <u>撒母耳</u>為士師巡行審判 </h2>
撒上 7:15 <u>撒母耳</u>為<u>以色列</u>人士師至於畢生、
撒上 7:16 歲巡<u>伯特利</u>、<u>吉甲</u>、<u>米斯巴</u>、在此數處為<u>以色列</u>人聽訟、
撒上 7:17 後歸<u>拉瑪</u>居焉、在彼為<u>以色列</u>人聽訟、在彼為主建祭臺、
撒上 8:1 <h2><u>撒母耳</u>立子為士師</h2> <u>撒母耳</u>年邁、立其子為<u>以色列</u>士師、
撒上 8:2 長子名<u>約珥</u>、次子名<u>亞比亞</u>、俱在<u>別是巴</u>為士師、
撒上 8:3 其子不行其道、貪財圖利、受賄妄斷、
<h2> 其子不肖民因而請<u>撒母耳</u>為之立王<u>撒母耳</u>不悅禱於主主慰之
</h2>
撒上 8:4 <u>以色列</u>長老咸集、至<u>拉瑪</u>見<u>撒母耳</u>、
撒上 8:5 曰、爾年已邁、爾子不行爾道、請為我立王以治理我、無異他國、
撒上 8:6 眾既言為我立王以治理我、<u>撒母耳</u>不悅、<u>撒母耳</u>遂禱告主、
撒上 8:7 主諭<u>撒母耳</u>曰、民向爾所言、爾惟從之、彼非棄爾、乃棄我、不欲我為其王、
撒上 8:8 斯民自我導之出<u>伊及</u>、至於今日、恆棄我、服事他神、彼之待爾亦若是、
撒上 8:9 今可從其言、第當加以警誡、告以治之之王、將如何以待之、
<h2> <u>撒母耳</u>示民王如何待之
</h2>
撒上 8:10 <u>撒母耳</u>以主之言、告求己立王之民、
撒上 8:11 曰、治理爾之王必如是、將取爾子使為之御車、充其馬卒、奔走於車前、
撒上 8:12 使為千夫長、五十夫長、使為之耕田畝、刈禾稼、造戰具、製車器、
撒上 8:13 取爾女使為製膏者、司膳者、炙餅者、
撒上 8:14 取爾田畝葡萄園油果園之佳者、予其臣僕、
撒上 8:15 爾播種所產、及爾葡萄園所出、什取其一、供其宦官及其群僕、
撒上 8:16 取爾奴婢、健壯之少者、及爾之驢、以供其役、
撒上 8:17 爾之羊群、什取其一、而爾曹將為其僕、
<h2> 民堅請立王
</h2>
撒上 8:18 斯時也、爾必因所選之王而呼籲 主、惟主不俯聽爾、
撒上 8:19 民不聽從<u>撒母耳</u>之言、曰、不然、我必欲得王治理我、
撒上 8:20 欲與諸國無異、欲有王治理我、統率我、為我戰爭、
撒上 8:21 <u>撒母耳</u>既聞民言、即以此言告於主、
<h2> 主命<u>撒母耳</u>依民言立王
</h2>
撒上 8:22 主諭<u>撒母耳</u>曰、爾聽從民言、為民立王、<u>撒母耳</u>謂<u>以色列</u>人曰、爾曹暫往、各歸故邑、
撒上 9:1 <h2><u>掃羅</u>為父尋驢弗得</h2> <u>便雅憫</u>支派有人名<u>基士</u>、為<u>便雅憫</u>人<u>亞斐亞</u>元孫、<u>比歌拉</u>曾孫、<u>洗羅</u>孫、<u>亞別</u>子、素為富豪、
撒上 9:2 有一子名<u>掃羅</u>、體壯貌美、<u>以色列</u>人中無一較彼貌美、其身高於眾民、眾民僅及其肩、
撒上 9:3 <u>掃羅</u>父<u>基士</u>失數牝驢、謂子<u>掃羅</u>曰、爾起、可攜一僕往尋驢、
撒上 9:4 遍行<u>以法蓮</u>山、及<u>沙利沙</u>地、尋之不得、遍行<u>沙琳</u>地、亦無所見、遍行<u>便雅憫</u>地、亦尋之不得、
撒上 9:5 至<u>蘇弗</u>地、<u>掃羅</u>謂偕之之僕曰、不如旋歸、恐我父不為驢慮而為我慮、
<h2> 從者勸之往問<u>撒母耳</u>
</h2>
撒上 9:6 曰、在此邑有神人、為眾所尊、凡所言皆應、莫若就之、庶幾示我當行之途、
撒上 9:7 <u>掃羅</u>謂僕曰、如往、有何物可饋其人、我囊中之食物已罄、亦無禮物可饋神人、我儕別有物否、
撒上 9:8 僕曰、我有銀舍客勒四分之一、可饋神人、俾其示我當行之途、
撒上 9:9 初<u>以色列</u>中有人往問天主、則曰、盍往謁先見、蓋今所稱先知者、昔稱先見也、
<h2> 遂詣<u>撒母耳</u>邑
</h2>
撒上 9:10 <u>掃羅</u>謂僕曰、爾言甚善、我儕可往、遂往神人所居之邑、
撒上 9:11 二人上坡欲入邑、遇數女出以汲水、問曰、在此有先見否、曰、
撒上 9:12 有、即在爾前、當速行、先見今日適至邑、蓋今日民在崇邱欲獻祭、
撒上 9:13 爾入邑時必遇之、彼尚未上崇邱赴宴、未至之先、民不敢先食、必待其祝祭、然後所延之客方食、爾且速上、今日必遇之、
<h2> 入邑適與之遇<u>掃羅</u>未至之先主以<u>掃羅</u>默示<u>撒母耳</u>
</h2>
撒上 9:14 二人遂上而入邑、見<u>撒母耳</u>迎之而來、欲上崇邱、
撒上 9:15 <u>掃羅</u>未至之先一日、主已默示<u>撒母耳</u>、曰、
撒上 9:16 明日約此時、我將使一人自<u>便雅憫</u>地、來此就爾、爾必膏之立為我民<u>以色列</u>君、救我民脫於<u>非利士</u>人之手、蓋我垂顧我民、其呼籲上達於我、
撒上 9:17 <u>撒母耳</u>見<u>掃羅</u>來時、主諭之曰、此人即我所言者也、彼可治理我民、
撒上 9:18 <u>掃羅</u>就<u>撒母耳</u>於邑門、曰、請告我、先見之宅何在、
<h2> <u>撒母耳</u>款接<u>掃羅</u>請之赴筵
</h2>
撒上 9:19 <u>撒母耳</u>答曰、我即先見、可於我前上崇邱、爾曹今日與我同席、詰朝、我送爾往、以爾所欲知者告爾、
撒上 9:20 至於三日前所失之數牝驢、爾無庸慮、已尋得之矣、<u>以色列</u>人仰慕者誰乎、非爾與爾父家乎、 或作以色列中可慕者歸誰乎非歸爾與爾父家乎
撒上 9:21 <u>掃羅</u>曰、我非<u>便雅憫</u>人乎、<u>便雅憫</u>支派在<u>以色列</u>諸支派中、非至小者乎、我之家在<u>便雅憫</u>支派之諸家中、非至微者乎、何與我言若是、
撒上 9:22 <u>撒母耳</u>攜<u>掃羅</u>與其僕入堂、使在所延之客中坐首位、客約三十人、
撒上 9:23 <u>撒母耳</u>謂庖人曰、我所予爾以存之肉一分、今攜之至、
撒上 9:24 庖人以腿與其上之肉、置於<u>掃羅</u>前、 <u>撒母耳</u>曰、此所存者、置於爾前、爾食之、我延客時特為爾存之、以待此時、是日、<u>掃羅</u>與<u>撒母耳</u>同食、
撒上 9:25 乃下崇邱、入邑、<u>撒母耳</u>與<u>掃羅</u>相語於屋之平頂 屋之平頂或作樓下同
<h2> <u>撒母耳</u>送<u>掃羅</u>令僕先行與之密語
</h2>
撒上 9:26 明日夙興、黎明時、<u>撒母耳</u>召<u>掃羅</u>登屋之平頂、曰、起、我欲遣爾歸、<u>掃羅</u>起、<u>掃羅</u>與<u>撒母耳</u>二人乃出於外、
撒上 9:27 二人下至邑之邊隅、 邑之邊隅或作邑郊<u>撒母耳</u>謂<u>掃羅</u>曰、可命僕先行、僕先行、<u>撒母耳</u>曰、爾且立、我以天主之言告爾、
撒上 10:1 <h2><u>撒母耳</u>以膏沐<u>掃羅</u>預言必遇三事為證</h2> <u>撒母耳</u>取膏一瓶、傾於<u>掃羅</u>首、與之接吻曰、主膏爾立為其民之君、
撒上 10:2 爾今日離我而去、至<u>便雅憫</u>界之<u>薛撒</u>、近<u>拉結</u>墓、必遇二人、彼將告爾往尋之數牝驢已尋得、爾父不以驢為念、而以爾為慮、自謂我子不知若何、 自謂我子不知若何原文作我緣我子將何為
撒上 10:3 由此前往、至他博之橡樹、必遇三人、往伯特利崇拜天主、一攜山羊之羔三、一攜麵餅三、一攜盛酒之革囊一、
撒上 10:4 彼將問爾安、給爾二餅、爾可受焉、
撒上 10:5 此後、爾至神邱、 神邱或作天主之基比亞在彼有<u>非利士</u>人之營、爾既入邑、必遇一群先知、自崇邱而下、其前有鼓瑟者、擊鼓者、吹笛者、彈琴者、俱感神而言、
撒上 10:6 爾為主之神所感、偕諸先知感神而言、自覺易為新人、
撒上 10:7 既遇此諸兆、則可循力以行、 循力以行或作見幾而作天主必祐 祐原文作偕爾、
撒上 10:8 爾當先我下<u>吉甲</u>、我亦下就爾獻火焚祭與平安祭、爾當俟七日、待我至、我遂以所當行者示爾、
<h2> 天主新<u>掃羅</u>心
</h2>
撒上 10:9 <u>掃羅</u>既轉身離<u>撒母耳</u>、天主更新其心、是日、諸兆皆遇焉、
<h2> <u>掃羅</u>於諸先知中感神而言
</h2>
撒上 10:10 <u>掃羅</u>與僕至<u>基比亞</u>、 即神邱見群先知迎之而來、<u>掃羅</u>為天主之神所感、遂在眾先知中感神而言、
撒上 10:11 素識<u>掃羅</u>之民、見其偕先知感神而言、則相語曰、<u>基士</u>子何所遇、<u>掃羅</u>亦列於先知中乎、
撒上 10:12 此處有人答曰、彼眾 即群先知之父為誰、從此以後、<u>掃羅</u>亦列於先知中乎、此言成諺語、
撒上 10:13 <u>掃羅</u>感神而言已畢、則上崇邱、
撒上 10:14 <u>掃羅</u>叔問<u>掃羅</u>與其僕曰、爾曹何往、曰、尋驢、尋不得、往<u>撒母耳</u>所、
撒上 10:15 掃羅叔曰、撒母耳與爾何言、請以告我、<h2> <u>掃羅</u>權隱王之事</h2>
撒上 10:16 <u>掃羅</u>謂叔曰、彼告我驢已尋得、<u>撒母耳</u>所言國事、<u>掃羅</u>未告之、○
<h2> <u>撒母耳</u>聚民於<u>米斯巴</u>欲掣籤立王
</h2>
撒上 10:17 <u>撒母耳</u>集民於<u>米斯巴</u>、詣主前、
撒上 10:18 謂<u>以色列</u>人曰、主<u>以色列</u>之天主如是云、昔我導 爾<u>以色列</u>人出<u>伊及</u>、援爾於<u>伊及</u>人手、及虐遇爾諸國之手、
撒上 10:19 爾之天主、救爾於諸患難艱苦者、爾曹竟棄之、曰、求爾立一王治理我、今當至此、循爾支派宗族、立於主前、 <h2> 籤掣<u>掃羅</u>民向<u>掃羅</u>弗一心 </h2>
撒上 10:20 撒母耳使以色列各支派至 掣籤得便雅憫支派、
撒上 10:21 使<u>便雅憫</u>支派各族至 掣籤、得<u>瑪特利</u>族、 使<u>瑪特利</u>族至掣籤、得<u>基士</u>子<u>掃羅</u>、眾尋之而不得、
撒上 10:22 復問於主曰、其人至此否、主曰、彼匿於什物之間、
撒上 10:23 人趨由匿處導之至、立於民中、其身高於眾民、眾民僅及其肩、
撒上 10:24 <u>撒母耳</u>謂民曰、主所選者、爾觀之乎、 爾觀之乎或作今爾觀之也一切民中、無有似之者、民眾歡呼曰、願王萬歲、
撒上 10:25 <u>撒母耳</u>以國之法度、宣講於民、錄之於書、置於主前、然後<u>撒母耳</u>遣散民眾、各歸其家、
撒上 10:26 <u>掃羅</u>亦歸其家在<u>基比亞</u>、有一群人為天主所感其心者隨之、
撒上 10:27 有匪徒曰、斯人也、何能救我、乃藐視之、不饋禮物、惟<u>掃羅</u>默然、
撒上 11:1 <h2><u>亞捫</u>王<u>拿轄</u>欲抉<u>雅比</u>人之目辱之<u>雅比</u>人遂遣人徧行<u>以色列</u>境求助</h2> <u>亞捫</u>王<u>拿轄</u>至<u>基列</u>之<u>雅比</u>、建營攻之、<u>雅比</u>人謂<u>拿轄</u>曰、爾與我立約、我欲事爾、
撒上 11:2 <u>亞捫</u>王<u>拿轄</u>曰、若抉爾曹各人之右目、以辱<u>以色列</u>眾、我方與爾立約、
撒上 11:3 <u>雅比</u>長老謂之曰、緩我七日、我遣人往<u>以色列</u>四境、如無人來援、則我儕出而降爾、
撒上 11:4 使者至<u>掃羅</u>之<u>基比亞</u>、以此告民、民舉聲號哭、
撒上 11:5 適<u>掃羅</u>自田驅牛而來、問曰、民號哭何故、遂以<u>雅比</u>人之事告之、
撒上 11:6 <u>掃羅</u>聞言、為天主之神所感、震怒特甚、
撒上 11:7 以雙牛剖之付使者、攜至<u>以色列</u>四境、曰、不出而隨<u>掃羅</u>與<u>撒母耳</u>者、亦必如此剖其牛、主使民畏懼、俱懷一心而出、
撒上 11:8 <u>掃羅</u>在<u>比色</u>核其數、得<u>以色列</u>人三十萬、<u>猶大</u>人三萬、
撒上 11:9 遂謂使者曰、可告<u>基列</u>之<u>雅比</u>人曰、明日亭午、爾必得救、使者返、告<u>雅比</u>人、<u>雅比</u>人喜、
撒上 11:10 <u>雅比</u>人謂<u>亞捫</u>人曰、明日我出降、爾可任意以待我、
<h2> <u>掃羅</u>戰敗<u>亞捫</u>人救<u>雅比</u>民
</h2>
撒上 11:11 明日<u>掃羅</u>分民為三隊、味爽時、 原文作曉更時攻入敵營、殺<u>亞捫</u>人至日近午、存者四散、無二人集於一處者、
<h2> <u>掃羅</u>為王民悉悅服
</h2>
撒上 11:12 民謂<u>撒母耳</u>曰、言<u>掃羅</u>不可為我王者誰耶、可曳之出、我將殺之、
撒上 11:13 <u>掃羅</u>曰、今日主在<u>以色列</u>人中行拯救、 在以色列人中行拯救或作使以色列人得勝不可殺人、
撒上 11:14 <u>撒母耳</u>謂民曰、我儕盍往<u>吉甲</u>、在彼復建其國、 或作復行立王之禮
撒上 11:15 眾民至<u>吉甲</u>、在<u>吉甲</u>、在主前、立<u>掃羅</u>為王、又在主前獻平安祭、<u>掃羅</u>與<u>以色列</u>眾、欣喜不勝、
撒上 12:1 <h2><u>撒母耳</u>自表治民惟清正是務</h2> <u>撒母耳</u>謂<u>以色列</u>眾民曰、凡爾所求於我者、我已允之、為爾立王、
撒上 12:2 今有此王率爾、 率爾原文作行於爾前我今年邁、髮已皓然、我子與爾偕矣、我自幼率爾 率爾原文作行於爾前至於今日、
撒上 12:3 我在此、爾可於主前及主所立受膏者前、證我曾奪誰之牛、曾奪誰之驢、曾挾制誰、曾暴虐誰、曾受誰之賄而掩我目、若有、我即償之、
撒上 12:4 眾民曰、爾未嘗挾制我、未嘗暴虐我、未嘗受人之物、
撒上 12:5 曰、 屬爾之物、爾曹於我手無所得、有主與主所立受膏者今日為證、眾民曰、願為證、
<h2> 責民負主恩
</h2>
撒上 12:6 <u>撒母耳</u>謂民曰、主立<u>摩西</u>、<u>亞倫</u>、並導爾列祖出<u>伊及</u>者 為證、
撒上 12:7 今爾曹咸立、我在主前與爾言論主之諸恩、所施於爾曹及爾列祖者、
撒上 12:8 昔<u>雅各</u>至<u>伊及</u>後、爾列祖呼籲主、主遣<u>摩西</u> <u>亞倫</u>導爾祖出<u>伊及</u>、賜居此地、
撒上 12:9 既忘主其天主、天主付之於<u>夏瑣</u>軍長<u>西西拉</u>手、又付於<u>非利士</u>人手、<u>摩押</u>王手、使來攻擊、
撒上 12:10 民乃呼籲主曰、我儕獲罪矣、棄主而事諸<u>巴力</u>與諸<u>亞斯他錄</u>、今求主援我於敵人手、我必奉事主、
撒上 12:11 主遂遣<u>耶路巴力</u>、<u>比但</u>、<u>耶弗他</u>、及<u>撒母耳</u>、救爾脫於四圍之敵人手、使爾安然而居、
撒上 12:12 爾見<u>亞捫</u>王<u>拿轄</u>來攻爾、爾則向我曰、必當有王治理我、不知惟主爾之天主為爾之王、
撒上 12:13 主已為爾立王、爾所求所選之王在此、
撒上 12:14 如爾敬畏主、奉事主、聽主之言、不違主之命、則爾與治爾之王、必蒙主爾天主之引導、
撒上 12:15 如爾不聽主之言、違主之命、則主必降災於爾、如昔降災於爾列祖然、
<h2> 乞主發雷警醒民民甚畏懼
</h2>
撒上 12:16 今爾立於此、觀主於爾目前將行大事、
撒上 12:17 今非麥秋乎、我呼籲主、主必使雷震雨降、令爾知、今爾見、爾之求王、實為大惡於主前、
撒上 12:18 <u>撒母耳</u>遂呼籲主、是日主使雷震雨降、眾民甚畏主、亦懼<u>撒母耳</u>、
撒上 12:19 眾民謂<u>撒母耳</u>曰、求爾為僕眾祈禱主爾之天主、免我死亡、我之求王、實於我諸罪上加罪、
<h2> <u>撒母耳</u>慰之示以主仍施矜憐
</h2>
撒上 12:20 <u>撒母耳</u>謂民曰、爾勿懼、已行是惡、亦無如之何、惟今而後、勿違棄主、盡心崇事主、
撒上 12:21 毋違棄主、而從無所裨益、不能救援虛無之神、因如斯之神、原屬虛無、
撒上 12:22 主既歡然選爾為己民、必因其大名不棄爾、
撒上 12:23 我為爾祈禱、斷乎不息、不然、則獲罪於主、我又以善道正道教爾、
<h2> 惟宜以敬主為念
</h2>
撒上 12:24 爾當敬畏主、盡心誠意奉事主、當念主為爾所行之大事、
撒上 12:25 若爾行惡、則爾與爾之王一並滅亡、
撒上 13:1 <h2><u>掃羅</u>為王選三千人為兵士</h2> 是年<u>掃羅</u>為王、既為<u>以色列</u>王二年、
撒上 13:2 於<u>以色列</u>中選人三千、二千偕<u>掃羅</u>在<u>密抹</u>及<u>伯特利</u>山、一千偕<u>約拿單</u>在<u>便雅憫</u>之<u>基比亞</u>、其餘之民、<u>掃羅</u>遣之各歸其家、 家原文作幕
<h2> <u>約拿單</u>擊<u>非利士</u>戍卒於<u>基比亞</u> <u>掃羅</u>聚民欲攻<u>非利士</u>人
</h2>
撒上 13:3 <u>基比亞</u> 基比亞原文作迦巴有<u>非利士</u>之營、<u>約拿單</u>擊之、為<u>非利士</u>人所聞、<u>掃羅</u> 令人吹角於遍地、意謂、使<u>希伯來</u>人聞斯事、
撒上 13:4 <u>以色列</u>民聞<u>掃羅</u>擊<u>非利士</u>營、又聞<u>以色列</u>人已為<u>非利士</u>人所厭惡、則集於<u>吉甲</u>而從<u>掃羅</u>、
<h2> <u>非利士</u>人大集軍旅欲與<u>以色列</u>人戰<u>以色列</u>人窘急藏匿
</h2>
撒上 13:5 <u>非利士</u>人聚集、欲攻<u>以色列</u>人、有車三萬乘、馬卒六千、步卒多如海濱之沙、至<u>伯亞文</u>東之<u>密抹</u>列營、
撒上 13:6 <u>以色列</u>民見己危急、遭困迫、則匿於洞窟、叢林、巖穴、高臺、坎阱、
撒上 13:7 亦有<u>希伯來</u>人渡<u>約但</u>、遁於<u>迦得</u>與<u>基列</u>地、<u>掃羅</u>猶在<u>吉甲</u>、民悉戰慄而從之、
撒上 13:8 <u>掃羅</u>循<u>撒母耳</u>所定之期、待七日、<u>撒母耳</u>未至<u>吉甲</u>、民離<u>掃羅</u>而散、
<h2> <u>掃羅</u>待<u>撒母耳</u>不至乃自獻祭
</h2>
撒上 13:9 <u>掃羅</u>曰、以火焚祭與平安祭之犧牲、牽至我前、<u>掃羅</u>遂獻火焚祭、
撒上 13:10 獻火焚祭既畢、<u>撒母耳</u>至、<u>掃羅</u>出迎之、問其安、
<h2> <u>撒母耳</u>至責之
</h2>
撒上 13:11 <u>撒母耳</u>曰、爾所行何事、<u>掃羅</u>曰、我見民離我而散、屆所定之期、爾尚未至、<u>非利士</u>人集於<u>密抹</u>、
撒上 13:12 我思<u>非利士</u>人必至<u>吉甲</u>攻我、而我未祈禱主、故我從權 從權或作勉強獻火焚祭、
撒上 13:13 <u>撒母耳</u>謂<u>掃羅</u>曰、爾之所行實愚、爾不守主爾天主所諭爾之命、若守之、則主必永堅爾國於<u>以色列</u>、
撒上 13:14 今爾國不永、主已得一人、合乎其心、命為己民之君、因爾不守主所諭爾之命、
撒上 13:15 <u>撒母耳</u>起、自<u>吉甲</u>往<u>便雅憫</u>之<u>基比亞</u>、<u>掃羅</u>核所率之軍士、 軍士原文作民下同約有六百人、
撒上 13:16 <u>掃羅</u>與其子<u>約拿單</u>及所率之軍士、俱居於<u>便雅憫</u>之<u>基比亞</u>、 基比亞原文作迦巴<u>非利士</u>人列營於<u>密抹</u>、
撒上 13:17 時、有掠兵由<u>非利士</u>營出、分為三隊、一隊往<u>俄弗拉</u>向<u>書亞</u>地、
撒上 13:18 一隊往<u>伯和崙</u>、一隊往<u>洗波音</u>谷 洗波音谷或作班狼谷相對之境、向曠野、
<h2> <u>非利士</u>人不容鐵工居<u>以色列</u>免其鑄造戰具
</h2>
撒上 13:19 當時<u>以色列</u>全地無鐵工、蓋<u>非利士</u>人自謂、恐<u>希伯來</u>人製刀槍、
撒上 13:20 <u>以色列</u>人欲磨犂、鋤、斧、鏟、則往<u>非利士</u>人之地、
撒上 13:21 惟有銼以銼鏟、鋤、三齒叉、與斧、及驅牛之椎、
撒上 13:22 故當戰之時、從<u>掃羅</u>及<u>約拿單</u>者、手無刀槍、惟<u>掃羅</u>與子<u>約拿單</u>則有之、
撒上 13:23 有<u>非利士</u>卒、至<u>密抹</u>隘口列營焉、
撒上 14:1 <h2><u>約拿單</u>往攻<u>非利士</u>營其父與民均弗得知</h2> 一日、<u>約拿單</u>謂執其兵器之少者曰、我儕盍往相對之所、至<u>非利士</u>營、不告其父、
撒上 14:2 其時<u>掃羅</u>坐於<u>基比亞</u>之邊隅、在<u>米磯倫</u> 米磯倫又作密倫之石榴樹下、從之者約六百人、
撒上 14:3 在彼有<u>亞希突</u>子<u>亞希亞</u>持以弗得、<u>亞希突</u>即<u>以迦博</u>兄、<u>非尼哈</u>子、<u>以利</u>孫、<u>以利</u>昔在<u>示羅</u>為主之祭司、<u>約拿單</u>往、民不知之、
撒上 14:4 <u>約拿單</u>欲由隘口而過、往<u>非利士</u>營、隘口兩旁有巨磐、一名<u>播薛</u>、一名<u>西尼</u>、
撒上 14:5 一磐向北、與<u>密抹</u>相對、一磐向南、與<u>基比亞</u> 基比亞原文作迦巴相對、
撒上 14:6 <u>約拿單</u>謂執其兵器之少者曰、我儕盍過而至未受割禮者之營、或者主將助我、蓋主使人獲勝、不在人之眾寡、
撒上 14:7 執其兵器之少者曰、爾所欲為、任意而行、盍往哉、我從爾、我與爾同心、
撒上 14:8 <u>約拿單</u>曰、我儕經至是人之所、使彼見我儕、
撒上 14:9 彼若謂我曰、爾曹且止、以待我至就爾、我儕即止於己所、不上就之、
撒上 14:10 若曰、爾曹上此就我、我儕即上、主將以彼付於我手、我儕以此為兆、
撒上 14:11 二人 前往、使<u>非利士</u>營卒見之、<u>非利士</u>人曰、<u>希伯來</u>人素匿於堀穴、今已出矣、
撒上 14:12 營卒謂<u>約拿單</u>及執其兵器者曰、爾曹上此就我、我有一事告爾、<u>約拿單</u>謂執其兵器者曰、可隨我而上、主以彼付於<u>以色列</u>人手、
撒上 14:13 <u>約拿單</u>用手足攀援而上、執其兵器者隨之、敵為<u>約拿單</u>所擊、仆於其間、執其兵器者從而殺之、
撒上 14:14 <u>約拿單</u>與執其兵器者、始所殺約二十人、在半畝之間、
<h2> 主使敵軍驚亂
</h2>
撒上 14:15 於是在田之軍、<u>非利士</u>眾、無不戰慄、營卒掠兵、亦俱戰慄、猶如地震、戰慄極大、 猶如地震戰慄極大或作地亦震動是天主使之戰慄
撒上 14:16 在<u>便雅憫</u>之<u>基比亞</u> <u>掃羅</u>之戍卒、見敵軍潰散、往來亂趨、
撒上 14:17 <u>掃羅</u>謂從者曰、爾曹核民數、視自我中前往者為誰、既核之、乃知<u>約拿單</u>與執其兵器者不在焉、
撒上 14:18 斯時天主匱在<u>以色列</u>人中、<u>掃羅</u>謂<u>亞希亞</u>曰、舁天主匱至此、
<h2> <u>掃羅</u>不待祭司問主徑往攻敵
</h2>
撒上 14:19 <u>掃羅</u>與祭司相語時、<u>非利士</u>營中呼號之聲益甚、<u>掃羅</u>謂祭司曰、爾且止、
撒上 14:20 <u>掃羅</u>與所率之軍士咸集、前往以戰、見敵以刃自相殘殺、極其紛亂、
<h2> 屈從<u>非利士</u>族之<u>希伯來</u>人今助<u>掃羅</u>素匿山間之<u>以色列</u>人亦出戰敵
</h2>
撒上 14:21 昔歸<u>非利士</u>人之<u>希伯來</u>人、由四方來從<u>非利士</u>軍者、今亦助從<u>掃羅</u>與<u>約拿單</u>之<u>以色列</u>人、
撒上 14:22 素匿於<u>以法蓮</u>山之<u>以色列</u>人、聞<u>非利士</u>人逃遁、咸出以戰、而追其後、
撒上 14:23 是日主助<u>以色列</u>人獲勝、直戰至<u>伯亞文</u>、
撒上 14:24 <u>掃羅</u>向民發誓曰、凡不俟我向敵盡報斯仇、不待暮而先食者、願其見詛、是日<u>以色列</u>人未嘗食物、遂甚困憊、
<h2> <u>掃羅</u>造次立誓致民疲憊
</h2>
撒上 14:25 眾民至林間、見地有蜜、
撒上 14:26 民既入林、見蜜流於地、因畏誓言、無人敢以手取之入口、
撒上 14:27 <u>約拿單</u>未聞其父向民所誓者、手執杖、以杖頭濡蜜、回手入於口、目即明矣、
撒上 14:28 民中一人謂之曰、爾父曾向民發誓曰、凡今日食物 物原文作餅者、願其見詛、因此民俱困憊、
撒上 14:29 <u>約拿單</u>曰、我父累斯地矣、試觀我稍嘗此蜜、我目即明、
撒上 14:30 民所得敵人之物、若今日任意而食、則殺<u>非利士</u>人、不尤眾乎、
撒上 14:31 是日<u>以色列</u>人擊<u>非利士</u>人、自<u>密抹</u>直至<u>亞耶倫</u>、困憊益甚、
撒上 14:32 民乃急取所得牛羊與牛犢宰於地、肉尚有血、民即食之、
<h2> <u>掃羅</u>禁民食血
</h2>
撒上 14:33 或告<u>掃羅</u>曰、民食有血之肉、獲罪於主、<u>掃羅</u>曰、爾曹犯罪、今當轉巨石於我前、
撒上 14:34 <u>掃羅</u>又曰、爾散布民中、使民各以牛羊牽於我前、宰於此而食、勿食有血之肉、恐獲罪於主、是夜、民各牽牛宰之於彼、
<h2> 為主建祭臺
</h2>
撒上 14:35 <u>掃羅</u>為主建祭臺、此乃<u>掃羅</u>始為主建祭臺、
撒上 14:36 <u>掃羅</u>曰、不如乘夜追<u>非利士</u>人、掠其所有、 擊之至於黎明、不留其一人、民曰、爾以為當如何行則行之、祭司曰、當在此至天主前、
撒上 14:37 <u>掃羅</u>問於天主曰、我追<u>非利士</u>人可否、主付之於<u>以色列</u>人手否、是日天主不垂告、
撒上 14:38 <u>掃羅</u>曰、惟爾民長、咸當來此、究察今日之罪因何故、 或作今日誰干罪戾
撒上 14:39 我指救<u>以色列</u>人永生之主而誓、犯罪者雖我子<u>約拿單</u>亦必死亡、民中無有應之者、
撒上 14:40 <u>掃羅</u>謂<u>以色列</u>人曰、爾眾在彼、我與我子<u>約拿單</u>在此、民謂<u>掃羅</u>曰、爾以為當如何行則行之、
撒上 14:41 <u>掃羅</u>禱<u>以色列</u>天主人曰之、求主指示其實、於是掣籤、得<u>掃羅</u>與<u>約拿單</u>、民皆無與、
撒上 14:42 <u>掃羅</u>曰、我與我子<u>約拿單</u>間、可再掣籤、乃得<u>約拿單</u>、
撒上 14:43 <u>掃羅</u>謂<u>約拿單</u>曰、爾何所為、明以告我、<u>約拿單</u>告之曰、我手執杖、以杖頭濡蜜少許而嘗之、我在此、如當死則死矣、
<h2> <u>約拿單</u>因背父誓言將見殺民救贖之
</h2>
撒上 14:44 <u>掃羅</u>曰、<u>約拿單</u>、必致爾於死、 原文作爾必死若不然、願天主從重罰我、
撒上 14:45 民謂<u>掃羅</u>曰、<u>約拿單</u>使<u>以色列</u>人獲如是之大勝、豈可致之死歟、斷乎不可、我儕指永生主而誓、其首之一髮、必不隕於地、其今日所行、乃蒙天主祐也、於是民救 救原文作贖<u>約拿單</u>免於死亡、
撒上 14:46 <u>掃羅</u>不復追<u>非利士</u>人而歸、<u>非利士</u>人亦歸故土、○
<h2> 言<u>掃羅</u>之戰績
</h2>
撒上 14:47 <u>掃羅</u>既得國、為<u>以色列</u>王、乃攻四圍諸敵、即<u>摩押</u>人、<u>亞捫</u>人、<u>以東</u>人、<u>瑣巴</u>諸王、<u>非利士</u>人、無論何往、悉敗其敵、 或作無不勝敵
撒上 14:48 募軍攻<u>亞瑪力</u>人、救<u>以色列</u>人脫於刼掠者之手、○
<h2> 表<u>掃羅</u>之家族
</h2>
撒上 14:49 <u>掃羅</u>有三子、<u>約拿單</u>、<u>以遂</u>、<u>麥基舒亞</u>、有二女、長名<u>米拉</u>、季名<u>米甲</u>、
撒上 14:50 <u>掃羅</u>之妻、名<u>亞希暖</u>、乃<u>亞希瑪斯</u>女、<u>掃羅</u>之軍長、名<u>押尼珥</u>、乃<u>掃羅</u>叔<u>尼珥</u>之子、
撒上 14:51 <u>掃羅</u>父<u>基士</u>與<u>押尼珥</u>父<u>尼珥</u>、俱<u>亞別</u>子、
撒上 14:52 <u>掃羅</u>在世之日、力攻<u>非利士</u>人、凡見有勇有能之士、俱募為從者、
撒上 15:1 <h2><u>撒母耳</u>奉主命遣<u>掃羅</u>往滅<u>亞瑪力</u>人</h2> <u>撒母耳</u>謂<u>掃羅</u>曰、主曾遣我膏爾立為其民<u>以色列</u>之王、今當聽從主之命、
撒上 15:2 萬有之主如是云、<u>以色列</u>人出<u>伊及</u>時、<u>亞瑪力</u>人如何待之、如何於途間伏而攻之、我悉記憶、
撒上 15:3 今往哉、攻<u>亞瑪力</u>人、翦滅所有、勿加憐恤、男女童穉嬰孩、以及牛羊駝驢、盡當殺戮、
撒上 15:4 <u>掃羅</u>遂集其民、在<u>提拉因</u>核其數、計步卒二十萬、又有<u>猶大</u>人一萬、
撒上 15:5 <u>掃羅</u>至<u>亞瑪力</u>都城、設伏於山谷、
<h2> <u>掃羅</u>使<u>基尼</u>族速離<u>亞瑪力</u>人免與偕亡
</h2>
撒上 15:6 <u>掃羅</u>謂<u>基尼</u>人曰、爾曹宜去、下而離<u>亞瑪力</u>人中、恐爾亦為我所滅、<u>以色列</u>出<u>伊及</u>時、爾曾待之甚厚、於是<u>基尼</u>人離<u>亞瑪力</u>人中而去、
撒上 15:7 <u>掃羅</u>擊<u>亞瑪力</u>人、自<u>哈腓拉</u>至<u>伊及</u>相對 相對或作東之<u>書珥</u>、
撒上 15:8 生擒<u>亞瑪力</u>王<u>亞甲</u>、以刃殲滅其民、
<h2> <u>掃羅</u>憐<u>亞甲</u>惜美牲佳物
</h2>
撒上 15:9 <u>掃羅</u>與民惜<u>亞甲</u>、亦惜其牛羊及羔之嘉者次者、與諸美物、不欲翦滅、惟惡劣羸弱者、盡翦滅之、
撒上 15:10 主有言諭<u>撒母耳</u>曰、
撒上 15:11 我立<u>掃羅</u>為王、今我悔矣、因其違我、不遵我命、<u>撒母耳</u>甚憂、終夜呼籲主、
撒上 15:12 <u>撒母耳</u>夙興、欲往迎<u>掃羅</u>、或告<u>撒母耳</u>曰、<u>掃羅</u>至<u>迦密</u>、在彼立柱、又轉而前往、下至<u>吉甲</u>、
撒上 15:13 <u>撒母耳</u>就<u>掃羅</u>、<u>掃羅</u>曰、願主賜福於爾、我已遵主之命而行、
<h2> <u>撒母耳</u>責<u>掃羅</u>不遵命示以主必廢棄之
</h2>
撒上 15:14 <u>撒母耳</u>曰、若然、則入我耳之羊鳴、我所聞之牛吼、由何至歟、
撒上 15:15 <u>掃羅</u>曰、此乃民自<u>亞瑪力</u>地驅之至、蓋惜牛羊之嘉者、欲祭主爾之天主、其餘、我儕悉滅之、
撒上 15:16 <u>撒母耳</u>謂<u>掃羅</u>曰、爾且止、待我以主昨夜諭我之言告爾、曰、請言之、
撒上 15:17 <u>撒母耳</u>曰、昔爾自視甚微時、得選為 昔爾自視甚微時得選為或作爾雖自視甚微仍為<u>以色列</u>諸支派之元首、主已膏爾立為<u>以色列</u>之王、
撒上 15:18 當主遣爾之時、曾諭爾曰、<u>亞瑪力</u>人獲罪作惡、爾往攻之、翦滅殆盡、
撒上 15:19 何不聽主之命、急於掠物、行惡於主前、
撒上 15:20 <u>掃羅</u>謂<u>撒母耳</u>曰、我實聽主命、行主所遣我之途、擒<u>亞瑪力</u>王<u>亞甲</u>至、盡滅<u>亞瑪力</u>人、
撒上 15:21 民於當滅者中、掠牛羊之嘉者、欲在<u>吉甲</u>祭主爾之天主、
<h2> 獻祭不如聽命
</h2>
撒上 15:22 <u>撒母耳</u>曰、主豈悅火焚祭平安祭、不悅人聽從主命乎、聽命勝於獻祭、順從勝於牡羊脂、
撒上 15:23 違逆與邪術之罪無異、頑梗與敬偽神拜偶像 偶像原文作提拉平之罪相同、爾棄主命、主亦棄爾、不容爾為王、
<h2> <u>掃羅</u>認罪
</h2>
撒上 15:24 <u>掃羅</u>謂<u>撒母耳</u>曰、我誠有罪、我犯主命與爾言、因我畏斯民而聽其言、
撒上 15:25 今求赦我罪、偕我旋歸、待我崇拜主、
撒上 15:26 <u>撒母耳</u>謂<u>掃羅</u>曰、我不偕爾旋歸、爾棄主命、主亦棄爾、不容爾為<u>以色列</u>王、
撒上 15:27 <u>撒母耳</u>轉身欲行、<u>掃羅</u>執其外衣之裾、衣裾絕焉、
撒上 15:28 <u>撒母耳</u>曰、今日主將<u>以色列</u>之國絕於爾亦如此、以賜他人、善於爾者、
撒上 15:29 <u>以色列</u>人所恃為榮之主、 或作以色列人之赫赫天主不食言、不後悔、以其迴非世人、決不後悔、
撒上 15:30 <u>掃羅</u>曰、我誠有罪、然求爾於我民之長老前、及<u>以色列</u>人前尊重我、偕我旋歸、待我崇拜主爾之天主、
撒上 15:31 於是<u>撒母耳</u>隨<u>掃羅</u>旋歸、<u>掃羅</u>崇拜主、
<h2> <u>撒母耳</u>殺<u>亞甲</u>
</h2>
撒上 15:32 <u>撒母耳</u>曰、以<u>亞瑪力</u>王<u>亞甲</u>攜於我前、<u>亞甲</u>歡然而來、<u>亞甲</u>曰、死亡之苦、亦將過矣、 亦將過矣或作庶幾可免
撒上 15:33 <u>撒母耳</u>曰、爾以刃殺人、使 為母之婦喪子、爾母於眾婦中、亦如是喪子、<u>撒母耳</u>在<u>吉甲</u>、於主前殺<u>亞甲</u>而剖分其屍、 <h2> <u>撒母耳</u>與<u>掃羅</u>永別 </h2>
撒上 15:34 <u>撒母耳</u>往<u>拉瑪</u>、<u>掃羅</u>歸其家、在<u>掃羅</u>之<u>基比亞</u>、
撒上 15:35 此後、<u>撒母耳</u>至死之日、不復見<u>掃羅</u>、<u>撒母耳</u>因<u>掃羅</u>而憂、主亦悔立<u>掃羅</u>為<u>以色列</u>王、
撒上 16:1 <h2>主命<u>撒母耳</u>赴<u>伯利恆</u>於<u>耶西</u>子中簡其一立為王</h2> 謂<u>撒母耳</u>曰、爾為<u>掃羅</u>而憂、伊於何底、我已棄之、不容其為<u>以色列</u>王、今以膏盛於角、我將遣爾至<u>伯利恆</u>人<u>耶西</u>家、我於其眾子中選其一、立之為王、
撒上 16:2 <u>撒母耳</u>曰、我如何可往、倘<u>掃羅</u>聞之必殺我、主曰、可攜一犢、言我來欲獻祭於主、
撒上 16:3 延<u>耶西</u>食祭肉、爾所當為、我必示爾、我所指示爾之人、爾為我膏之、
撒上 16:4 <u>撒母耳</u>遵主命而行、至<u>伯利恆</u>、邑之長老肅然而迎之、 肅然而迎之或作緣其來而戰慄問曰、爾為平康而來乎、
撒上 16:5 曰、為平康、我來欲祭主、爾當自潔而來、偕我食祭肉、<u>撒母耳</u>使<u>耶西</u>與其子潔己、延之食祭肉、
撒上 16:6 既至、<u>撒母耳</u>見<u>以利押</u>曰、在主前受膏者、必此人也、
<h2> 主責<u>撒母耳</u>取人以貌人見外貌主見內心
</h2>
撒上 16:7 主諭<u>撒母耳</u>曰、勿觀其容貌之美、身材之高、此人非我所選、 非我所選原文作我所棄也我之所觀、異於人之所觀、人觀外貌、我觀內心、
撒上 16:8 <u>耶西</u>召<u>亞比拿達</u>、使過<u>撒母耳</u>前、<u>撒母耳</u>曰、主亦不選此人、
撒上 16:9 <u>耶西</u>使<u>沙瑪</u>過焉、<u>撒母耳</u>曰、主亦不選此人、
撒上 16:10 <u>耶西</u>使其七子悉過<u>撒母耳</u>前、<u>撒母耳</u>曰、此皆非主所選、
撒上 16:11 <u>撒母耳</u>問<u>耶西</u>曰、爾子悉在此乎、曰、尚有季子、今乃牧羊、<u>撒母耳</u>謂<u>耶西</u>曰、遣人召之、我儕不席坐、待其來此、
撒上 16:12 遂遣人召之來、其面赤色、雙目清秀、身材俊美、主曰、此人是也、起而膏之、
<h2> <u>撒母耳</u>以膏沃<u>大衛</u>
</h2>
撒上 16:13 <u>撒母耳</u>取角中之膏、膏之於其諸兄間、自此日後、主之神感<u>大衛</u>、<u>撒母耳</u>啟行、歸<u>拉瑪</u>、
撒上 16:14 主之神離<u>掃羅</u>、主使惡魔擾之、
撒上 16:15 <u>掃羅</u>之臣僕謂之曰、天主使惡魔擾爾、
撒上 16:16 我主可命侍臣、尋善鼓琴者、迨天主所使之惡魔臨爾時、使之鼓琴、爾則安舒、 <h2> <u>掃羅</u>召<u>大衛</u>至命於己前鼓琴以解憂 </h2>
撒上 16:17 <u>掃羅</u>命臣僕曰、為我尋善鼓琴者、攜至我所、
撒上 16:18 臣僕中一人曰、我曾見<u>伯利恆</u>人<u>耶西</u>之一子、善於鼓琴、英武善戰、行事有謀、容貌俊美、為主所祐、
撒上 16:19 <u>掃羅</u>遣人往見<u>耶西</u>曰、使爾牧羊之子<u>大衛</u>、至於我所、
撒上 16:20 <u>耶西</u>以數餅、與酒一革囊、及山羊之羔一、悉載於驢、託子<u>大衛</u>奉於<u>掃羅</u>、
撒上 16:21 <u>大衛</u>既至、立於<u>掃羅</u>前、<u>掃羅</u>甚愛之、使為執其兵器者、
撒上 16:22 <u>掃羅</u>遣人告<u>耶西</u>曰、<u>大衛</u>已沾我恩、願爾容之侍於我前、
撒上 16:23 值天主使惡魔臨<u>掃羅</u>時、<u>大衛</u>執琴以手鼓之、<u>掃羅</u>覺安舒爽適、惡魔離之、
撒上 17:1 <h2><u>以色列</u>軍與<u>非利士</u>軍對壘欲戰</h2> <u>非利士</u>人集其軍旅往戰、乃集於屬<u>猶大</u>之<u>梭哥</u>、列營<u>在以弗大憫</u>、<u>梭哥</u>及<u>亞西加</u>間、
撒上 17:2 <u>掃羅</u>與<u>以色列</u>人亦集、列營於<u>以拉</u>谷、 以拉谷或作橡樹谷下同陳列隊伍、欲與<u>非利士</u>人戰、
撒上 17:3 <u>非利士</u>人在此旁立於山、<u>以色列</u>人在彼旁立於山、彼此相對、其間有谷、<h2> <u>歌利亞</u>出<u>非利士</u>營狂傲索戰</h2>
撒上 17:4 自<u>非利士</u>營中出一挑戰者、名<u>歌利亞</u>、<u>迦特</u>人也、身有六尺、 尺原文作肘因古以肘為度一布指之長、
撒上 17:5 首戴銅盔、身衣魚鱗甲、銅重五千舍客勒、  約二千五百兩
撒上 17:6 腿有銅護、肩負銅干、 銅干或作銅戟
撒上 17:7 其槍之柯、大如織器之軸、槍之鋒刃、鐵重六百舍客勒、  約三百兩持盾者行於其前、
撒上 17:8 彼立而呼、謂<u>以色列</u>隊伍曰、爾曹何為出而列陣、我非<u>非利士</u>人乎、爾非<u>掃羅</u>之臣僕乎、爾擇一人、使之下、與我相迎、
撒上 17:9 如彼能攻而殺我、則我儕必為爾役、如我勝而殺彼、則爾曹必為我役而服事我、
撒上 17:10 <u>非利士</u>人又曰、我今日侮辱 侮辱或作詈下同<u>以色列</u>隊伍、可使一人出與我戰、
撒上 17:11 <u>掃羅</u>與<u>以色列</u>人聞<u>非利士</u>人之言、則驚惶大懼、○
撒上 17:12 夫<u>大衛</u>為<u>猶大</u> <u>伯利恆</u>之<u>以法他</u>人、名<u>耶西</u>者子、<u>耶西</u>有八子、當<u>掃羅</u>時、<u>耶西</u>年已邁、
撒上 17:13 <u>耶西</u>居長之三子、從<u>掃羅</u>以戰、此往戰之三子、長名<u>以利押</u>、次名<u>亞比拿達</u>、三名<u>沙瑪</u>、
撒上 17:14 <u>大衛</u>乃季子、其兄三人、俱從<u>掃羅</u>、
撒上 17:15 <u>大衛</u>屢離<u>掃羅</u>、歸<u>伯利恆</u>牧父之羊、
撒上 17:16 挑戰之<u>非利士</u>人朝夕出而立、如此者四十日、
<h2> <u>大衛</u>奉父命至軍前見兄
</h2>
撒上 17:17 一日<u>耶西</u>謂子<u>大衛</u>曰、爾以烘穀一伊法  約六斗與十餅、速攜營中、給爾諸兄、
撒上 17:18 亦攜此乳餅十、以餽千夫長、問爾諸兄安、取其質而歸、
撒上 17:19 <u>掃羅</u>與<u>大衛</u>三兄及<u>以色列</u>眾、在<u>以拉</u>谷與<u>非利士</u>人戰、
撒上 17:20 <u>大衛</u>夙興、以羊付守者、循父<u>耶西</u>所命、取物而往、至列車之所、適軍旅出營、陳列隊伍、鼓譟以戰、
撒上 17:21 <u>以色列</u>人與<u>非利士</u>人陳列隊伍、兩軍相對、
撒上 17:22 <u>大衛</u>以所攜之物、付於守物者手、趨至戰場、問其兄安、
<h2> <u>大衛</u>聞<u>歌利亞</u>言意欲往與之戰
</h2>
撒上 17:23 與兄言時、挑戰者屬<u>迦特</u>之<u>非利士</u>人、名<u>歌利亞</u>者、自<u>非利士</u>隊伍出、復言前言、<u>大衛</u>聞之、
撒上 17:24 <u>以色列</u>眾見其人懼甚、遁於其前、
撒上 17:25 <u>以色列</u>人相語曰、爾見來之斯人乎、彼來欲侮辱<u>以色列</u>人、如有能殺之者、王必賚以厚財、以己女妻之、並在<u>以色列</u>中、免其全家納稅服役、
撒上 17:26 <u>大衛</u>問旁立之人曰、能殺此<u>非利士</u>人、洗<u>以色列</u>人之辱者、將何以待之、此未受割禮之<u>非利士</u>人誰耶、竟敢侮辱永生天主之軍乎、
撒上 17:27 民以前言告<u>大衛</u>曰、能殺此人者、必待之如此、<h2> 其兄<u>以利押</u>怒之</h2>
撒上 17:28 <u>大衛</u>長兄<u>以利押</u>、聞<u>大衛</u>與眾所言、怒<u>大衛</u>曰、爾何為下此、在野之數羊、爾託誰牧之、爾之狂妄與爾心之惡意、我皆知之矣、爾來特為觀戰耳、
撒上 17:29 <u>大衛</u>曰、我何所為、問一言何妨、 或作我豈非奉命而來乎
撒上 17:30 遂離其兄向他人、循前言而問、民仍以前言答之、
<h2> <u>掃羅</u>召<u>大衛</u> <u>大衛</u>述殺獅熊之事自明賴主無怯
</h2>
撒上 17:31 <u>大衛</u>所言、有人聞之、告<u>掃羅</u>、<u>掃羅</u>遂召<u>大衛</u>、
撒上 17:32 <u>大衛</u>謂<u>掃羅</u>曰、人莫緣此<u>非利士</u>人而膽怯、僕敢前往與<u>非利士</u>人戰、
撒上 17:33 <u>掃羅</u>謂<u>大衛</u>曰、爾年猶少、<u>非利士</u>人自幼即為戰士、爾若往、恐不能與之戰、
撒上 17:34 <u>大衛</u>謂<u>掃羅</u>曰、昔僕為父牧羊、遇有獅或熊來、自群中攫羔羊、
撒上 17:35 僕即追而擊之、救羔於其口、獸欲害我、我執其鬚、擊而殺之、
撒上 17:36 僕能殺獅熊、此未受割禮之<u>非利士</u>人、侮辱永生天主之軍旅、亦必與獅熊無異、
撒上 17:37 <u>大衛</u>又曰、主既救我於獅熊之爪、亦必救我於此<u>非利士</u>人之手、<u>掃羅</u>曰、往哉、願主祐爾、
撒上 17:38 <u>掃羅</u>以己戎衣衣<u>大衛</u>、以銅盔冠其首、以鎧甲披其身、
撒上 17:39 <u>大衛</u>佩刀於戎衣外、欲行 不便因服之不慣也、謂<u>掃羅</u>曰、我服此不慣、不能行、於是解之、
撒上 17:40 手執杖、在溪中擇光潔之小石五、置於囊中、即牧人所常攜者、手執射石之機絃、往迎<u>非利士</u>人、
撒上 17:41 <u>非利士</u>人亦漸近迎<u>大衛</u>、持盾者行於其前、
撒上 17:42 <u>非利士</u>人觀視、見<u>大衛</u>則藐視之、以其年少面赤而貌美、
撒上 17:43 <u>非利士</u>人謂<u>大衛</u>曰、爾執杖來迎我、我豈犬乎、<u>非利士</u>人遂指其 國之神、咒詛<u>大衛</u>、
撒上 17:44 又謂<u>大衛</u>曰、爾來、我以爾肉給空中鳥、田野獸、
<h2> <u>大衛</u>戰<u>歌利亞</u>不恃兵刃惟恃主名
</h2>
撒上 17:45 <u>大衛</u>對<u>非利士</u>人曰、爾來迎我、以刀與槍與干、 干或作戟我來迎爾、恃萬有之主之名、爾所侮辱<u>以色列</u>之隊伍、萬有之主即其天主也、
撒上 17:46 今日主以爾付於我手、我將擊爾、斬爾首級、今日我以<u>非利士</u>軍旅之屍、給空中鳥與地上獸、使天下萬民、 天下萬民原文作全地咸知<u>以色列</u>中有天主、
撒上 17:47 亦使此大會知主使人獲勝、非藉刀與槍、蓋戰之勝敗在乎主、 原文作戰事屬乎主將付爾於我儕手、
撒上 17:48 <u>非利士</u>人起、前進以迎<u>大衛</u>、<u>大衛</u>疾趨戰場迎<u>非利士</u>人、
撒上 17:49 以手入囊取石、用機絃射之、中<u>非利士</u>人之額、石入額內、遂仆於地、
撒上 17:50 如是、<u>大衛</u>以機絃射石、勝<u>非利士</u>人、擊而殺之、手不執刀、
撒上 17:51 <u>大衛</u>趨前、立於<u>非利士</u>人側、拔<u>非利士</u>人之刀出鞘、以刀殺之、斬其首級、<u>非利士</u>眾見其英武者已死、則逃遁、
撒上 17:52 <u>以色列</u>人<u>猶大</u>人並起、鼓譟而追<u>非利士</u>人、至於<u>該</u>、 該或作平原直至<u>以革倫</u>城門、<u>非利士</u>人被殺者、屍倒於<u>沙拉音</u>路、延及<u>迦特</u>與<u>以革倫</u>、
撒上 17:53 <u>以色列</u>人追<u>非利士</u>人返、遂刼其營、
撒上 17:54 <u>大衛</u>取<u>非利士</u>人之首級、攜至<u>耶路撒冷</u>、以<u>非利士</u>人之兵器、藏於己幕、○
<h2> <u>掃羅</u>見<u>大衛</u>與<u>歌利亞</u>戰甚驚異問為誰之子
</h2>
撒上 17:55 <u>掃羅</u>見<u>大衛</u>往迎<u>非利士</u>人、則問軍長<u>押尼珥</u>曰、<u>押尼珥</u>、此少者誰之子歟、<u>押尼珥</u>曰、我指王生命而誓、我實不知、
撒上 17:56 王曰、爾可問此童為誰之子、
撒上 17:57 <u>大衛</u>殺<u>非利士</u>人而歸、手執<u>非利士</u>人之首級、<u>押尼珥</u>引之見<u>掃羅</u>、
撒上 17:58 <u>掃羅</u>問之曰、少者、爾為誰之子、曰、王之僕<u>伯利恆</u>人<u>耶西</u>之子、
撒上 18:1 <h2><u>掃羅</u>子<u>約拿單</u>深慕<u>大衛</u>與之結盟</h2> <u>大衛</u>與<u>掃羅</u>言畢、<u>約拿單</u>之心與<u>大衛</u>之心、彼此契合、愛之如命、
撒上 18:2 當日<u>掃羅</u>留<u>大衛</u>、不遣之歸父家、
撒上 18:3 <u>約拿單</u>愛<u>大衛</u>如己命、即與之結盟、
撒上 18:4 <u>約拿單</u>脫所衣之外衣賜<u>大衛</u>、又賜之戎衣、刀、弓、與帶、
<h2> <u>掃羅</u>握<u>大衛</u>為軍長
</h2>
撒上 18:5 <u>大衛</u>為<u>掃羅</u>所遣、無論何往、無不亨通、<u>掃羅</u>立之為武士長、眾民與<u>掃羅</u>臣僕皆悅、○
<h2> 國人讚<u>大衛</u>之勇<u>掃羅</u>妒之
</h2>
撒上 18:6 <u>大衛</u>殺<u>非利士</u>人偕眾歸時、婦女自<u>以色列</u>諸邑出、謳歌舞蹈、擊鼓擊鈸、歡然以迎<u>掃羅</u>王、
撒上 18:7 眾婦女舞蹈唱和曰、<u>掃羅</u>殺其千千、<u>大衛</u>殺其萬萬、
撒上 18:8 <u>掃羅</u>怒甚、不悅其言、曰、以萬萬歸<u>大衛</u>、以千千歸我、僅餘王位、未為所得、 未為所得或作未予之 <h2> <u>掃羅</u>怒視<u>大衛</u>欲殺之 </h2>
撒上 18:9 自此日後、<u>掃羅</u>怒視<u>大衛</u>、
撒上 18:10 明日天主所使之惡魔、憑附<u>掃羅</u>、<u>掃羅</u>在室中感魔而言、<u>大衛</u>鼓琴如故、<u>掃羅</u>手執槍、
撒上 18:11 <u>掃羅</u>以槍擲之、意曰、我刺<u>大衛</u>、釘之於墻、<u>大衛</u>避焉、如此者再、
撒上 18:12 <u>掃羅</u>懼<u>大衛</u>、因主祐<u>大衛</u>而離<u>掃羅</u>、
撒上 18:13 <u>掃羅</u>不使之侍於側、立為千夫長、率民出入、
撒上 18:14 <u>大衛</u>無論何往、無不亨通、主皆祐之、
<h2> <u>掃羅</u>見<u>大衛</u>亨通懼之
</h2>
撒上 18:15 <u>掃羅</u>見<u>大衛</u>諸事亨通、懼之益甚、
撒上 18:16 <u>以色列</u>與<u>猶大</u>眾、均愛<u>大衛</u>、緣恆率之出入、<h2> <u>掃羅</u>以女字<u>大衛</u>欲以坑之</h2>
撒上 18:17 <u>掃羅</u>謂<u>大衛</u>曰、我長女<u>米拉</u>、我以之妻爾、惟欲爾為豪傑、為主而戰、<u>掃羅</u>自謂、我不親手害之、乃藉手於<u>非利士</u>人害之、
撒上 18:18 <u>大衛</u>謂<u>掃羅</u>曰、我何人斯、我身分為何、我父之家在<u>以色列</u>族為何、豈可為王之壻乎、
撒上 18:19 <u>掃羅</u>女<u>米拉</u>、屆期當予<u>大衛</u>、乃予<u>米何拉</u>人<u>亞得利</u>為妻、
撒上 18:20 <u>掃羅</u>季女<u>米甲</u>愛<u>大衛</u>、或告<u>掃羅</u>、<u>掃羅</u>悅、
撒上 18:21 <u>掃羅</u>自謂、以女予之、如設網羅、使<u>非利士</u>人害之、遂謂<u>大衛</u>曰、我之二女、今必以其一妻爾、
撒上 18:22 <u>掃羅</u>命臣僕私語<u>大衛</u>曰、 王悅爾、王之臣僕亦愛爾、爾可為王之壻、
<h2> <u>掃羅</u>臣僕勸<u>大衛</u>為王壻
</h2>
撒上 18:23 <u>掃羅</u>臣僕以此言告<u>大衛</u>、<u>大衛</u>曰、我素貧且賤、爾意為王之壻乃細事乎、
撒上 18:24 <u>掃羅</u>臣僕覆奏曰、<u>大衛</u>所言如此、
撒上 18:25 <u>掃羅</u>曰、當告<u>大衛</u>曰、王不欲聘禮、但欲<u>非利士</u>人之陽皮一百、以復仇於王之敵、<u>掃羅</u>之意、欲使<u>大衛</u>陷於<u>非利士</u>人手、
撒上 18:26 <u>掃羅</u>臣僕以此言告<u>大衛</u>、<u>大衛</u>喜、欲為王之壻、尚未屆期、
<h2> <u>大衛</u>殺<u>非利士</u>人二百斷其陽皮進於王為聘娶王女<u>米甲</u>為妻
</h2>
撒上 18:27 <u>大衛</u>與從者起而往、殺<u>非利士</u>人二百、攜其陽皮、盡數進於王、欲為王壻、<u>掃羅</u>以女<u>米甲</u>妻之、
<h2> <u>掃羅</u>日益嫉惡<u>大衛</u> <u>大衛</u>日益亨通
</h2>
撒上 18:28 <u>掃羅</u>知<u>大衛</u>為主所祐、亦為女<u>米甲</u>所愛、
撒上 18:29 則懼<u>大衛</u>愈甚、恆為<u>大衛</u>之敵、
撒上 18:30 值<u>非利士</u>諸伯出戰時、<u>大衛</u>較<u>掃羅</u>諸臣僕所行更亨通、於是其名甚揚、為眾人所尊、
撒上 19:1 <h2><u>掃羅</u>囑子<u>約拿單</u>殺<u>大衛</u> <u>約拿單</u>告知<u>大衛</u></h2> <u>掃羅</u>囑其子<u>約拿單</u>與諸臣僕殺<u>大衛</u>、惟<u>掃羅</u>子<u>約拿單</u>甚悅<u>大衛</u>、
撒上 19:2 <u>約拿單</u>告<u>大衛</u>曰、我父欲殺爾、今當謹慎、匿於僻處、待及明晨、
撒上 19:3 我與父必至爾所匿之田、我立於父側、與之言及爾、我窺情景如何、必以告爾、<h2> <u>約拿單</u>為之諫父</h2>
撒上 19:4 <u>約拿單</u>於父<u>掃羅</u>前言<u>大衛</u>之善、謂父曰、願王莫害王之臣<u>大衛</u>而取罪、蓋<u>大衛</u>未曾獲罪於王、彼之所行、於王甚有益、
撒上 19:5 昔冒死不顧、殺<u>非利士</u>人、主藉之使<u>以色列</u>人獲大勝、王見此甚喜、今何欲無故殺<u>大衛</u>而獲殺無辜之罪乎、
撒上 19:6 <u>掃羅</u>聽<u>約拿單</u>之諫、發誓曰、我指永生主而誓、必不殺<u>大衛</u>、
撒上 19:7 <u>約拿單</u>召<u>大衛</u>、以此言告之、導之見<u>掃羅</u>、<u>大衛</u>仍侍於<u>掃羅</u>前、
<h2> <u>大衛</u>復勝<u>掃羅</u>益妒瞋怒至極欲刺殺之
</h2>
撒上 19:8 其後、又有戰事、<u>大衛</u>出而攻<u>非利士</u>人、大戮其眾、<u>非利士</u>人遁於<u>大衛</u>前、
撒上 19:9 主所使之惡魔、又憑附<u>掃羅</u>、<u>掃羅</u>手執槍、坐於室中、<u>大衛</u>鼓琴、
撒上 19:10 <u>掃羅</u>欲以槍刺<u>大衛</u>、釘之於墻、<u>大衛</u>避於其前、故<u>掃羅</u>之槍刺入墻內、是夜<u>大衛</u>遁而脫免、
撒上 19:11 <u>掃羅</u>遣人至<u>大衛</u>家守之、待旦、欲殺之、<u>大衛</u>妻<u>米甲</u>謂之曰、爾今夕若不保命而逃、明日必見殺、
<h2> <u>大衛</u>奔至己家以避<u>掃羅</u>其妻自牖縋之下遂逃遁<u>米甲</u>覆偶像於衾中佯為<u>大衛</u>以欺來使
</h2>
撒上 19:12 <u>米甲</u>從窗縋<u>大衛</u>下、遂逃而脫、
撒上 19:13 <u>米甲</u>取家堂偶像、 家堂偶像原文作提拉平置於床、以山羊毛之枕枕之、以衾覆之、
撒上 19:14 <u>掃羅</u>遣使執<u>大衛</u>、<u>米甲</u>曰、彼病矣、
撒上 19:15 <u>掃羅</u>復遣使觀<u>大衛</u>曰、以床舁之來、我欲殺之、
撒上 19:16 使者至、見偶像在床、枕於山羊毛之枕、
撒上 19:17 <u>掃羅</u>謂<u>米甲</u>曰、何欺我哉、縱我敵去、使之脫免、<u>米甲</u>對<u>掃羅</u>曰、彼謂我曰、爾縱我去、不然、我殺爾、
<h2> <u>大衛</u>遁至<u>拉瑪</u>見<u>撒母耳</u> <u>掃羅</u>遣使執<u>大衛</u>使者感於神發預<u>言</u>
</h2>
撒上 19:18 <u>大衛</u>逃遁而脫免、奔至<u>拉瑪</u>、見<u>撒母耳</u>、以<u>掃羅</u>於己所行者悉告之、<u>大衛</u>與<u>撒母耳</u>遂往<u>拿約</u>居焉、
撒上 19:19 或告<u>掃羅</u>曰、<u>大衛</u>在<u>拉瑪</u>之<u>拿約</u>、
撒上 19:20 <u>掃羅</u>遣使執<u>大衛</u>、使者見群先知感神而言、<u>撒母耳</u>立其中監之、<u>掃羅</u>之使亦皆感天主之神而言、
撒上 19:21 或告<u>掃羅</u>、<u>掃羅</u>復遣使、亦感神而言、<u>掃羅</u>三遣使、亦感神而言、
撒上 19:22 <u>掃羅</u>親往<u>拉瑪</u>、至<u>西沽</u>大井、問曰、<u>撒母耳</u>與<u>大衛</u>安在、或曰、在<u>拉瑪</u>之<u>拿約</u>、
撒上 19:23 <u>掃羅</u>遂往<u>拉瑪</u>之<u>拿約</u>、亦為天主之神所感、且行且言、迨至<u>拉瑪</u>之<u>拿約</u>、
撒上 19:24 亦脫其衣、於<u>撒母耳</u>前亦感神而言、終晝終夜裸體而臥、故人有諺語曰、<u>掃羅</u>亦列於先知中乎、
撒上 20:1 <h2><u>大衛</u>與<u>約拿單</u>議何以自保</h2> <u>大衛</u>由<u>拉瑪</u>之<u>拿約</u>而遁、至<u>約拿單</u>前、謂之 或作大衛由拉瑪之拿約遁而歸謂約拿單曰、爾父欲害我命、我在其前、有何所為、有何過惡、干犯何罪、
撒上 20:2 曰、爾斷不致死、我父所為、無論大小、無不先告我者、豈獨隱此事於我乎、必無是事、
撒上 20:3 <u>大衛</u>又誓曰、爾父知我蒙恩於爾前、 我蒙恩於爾前或作爾喜悅我必自忖曰、莫若不使<u>約拿單</u>知之、恐其有憂、然我指永生天主而誓、亦指爾生命而誓、我與死亡、僅離一步、
撒上 20:4 <u>約拿單</u>謂<u>大衛</u>曰、爾心所願、我必為爾行之、
撒上 20:5 <u>大衛</u>謂<u>約拿單</u>曰、明日乃月朔、我當偕王席坐、求爾容我往匿於田、直至第三日暮、
撒上 20:6 如爾父覺我不在席、 而問其故、爾即云、<u>大衛</u>求我容其趨歸<u>伯利恆</u>故邑、蓋其全家在彼、適獻年祭、
撒上 20:7 如爾父云善、僕即平康、如爾父怒、則可知其決意加害於我、
撒上 20:8 昔爾使僕指主與爾盟約、今求爾施恩於僕、若我有罪、爾可殺我、何為攜我至爾父前、
撒上 20:9 <u>約拿單</u>曰、斷不若是、如我父決意加害於爾、我豈能不告爾、
撒上 20:10 <u>大衛</u>謂<u>約拿單</u>曰、如爾父以厲言答爾、誰將告我、
撒上 20:11 <u>約拿單</u>謂<u>大衛</u>曰、爾我可往於田、二人遂往於田、
<h2> <u>約拿單</u>與<u>大衛</u>立誓復堅前盟
</h2>
撒上 20:12 <u>約拿單</u>謂<u>大衛</u>曰、主<u>以色列</u>之天主 為證、明日此時、或後日、我窺我父、若知其向爾 爾原文作大衛有善意、我必遣人告爾、
撒上 20:13 如我父欲加害於爾、亦必告爾、使爾安然而去、若不然、願主從重罰我、惟願主祐爾、如昔祐我父然、
撒上 20:14 我生存時、爾當為主施恩於我、我死亡、
撒上 20:15 至主以爾敵悉滅於地、亦勿與我家絕恩、至於永遠、 或作不第我生存時爾當為主施恩於我即我死後主以爾敵俱滅於地亦勿與我家絕恩至於永遠
撒上 20:16 於是<u>約拿單</u>與<u>大衛</u>家立約曰、願主懲報<u>大衛</u>諸敵、
撒上 20:17 <u>約拿單</u>愛<u>大衛</u>如愛己命、故使之復誓、
<h2> <u>約拿單</u>與<u>大衛</u>定暗號
</h2>
撒上 20:18 <u>約拿單</u>謂<u>大衛</u>曰、明日乃月朔、爾座虛設、人必覺爾不在焉、
撒上 20:19 後日、爾必速下、至昔遇其事時所匿之處、坐於<u>以色</u>石旁、
撒上 20:20 我將以石為的、向射三矢、
撒上 20:21 我遣童子往尋矢、如我謂童子云、矢近此、取之來、則爾 <u>大衛</u>可歸、我指永生主而誓、爾必平康無事、
撒上 20:22 如我謂童子云、矢遠此、則爾 <u>大衛</u>可去、主使爾去、
撒上 20:23 至於我儕所言者、有主永在爾我間為證、
撒上 20:24 於是<u>大衛</u>自匿於田、月朔、王席坐以食、
撒上 20:25 王如常坐於附墻之位、<u>約拿單</u>旁立、<u>押尼珥</u>坐於<u>掃羅</u>側、惟<u>大衛</u>之座虛焉、
撒上 20:26 是日<u>掃羅</u>無所言、蓋以為<u>大衛</u>或偶蒙不潔、未曾自潔、
<h2> <u>掃羅</u>見席無<u>大衛</u>心甚滋疑欲殺子<u>約拿單</u>
</h2>
撒上 20:27 明日、即月之二日、<u>大衛</u>之位仍虛、<u>掃羅</u>問子<u>約拿單</u>曰、<u>耶西</u>之子、昨日今日未就席何故、
撒上 20:28 <u>約拿單</u>謂<u>掃羅</u>曰、<u>大衛</u>求我許其往<u>伯利恆</u>、
撒上 20:29 謂我曰、我家在<u>伯利恆</u>邑有祭祀、我兄命我至、今如蒙恩於爾前、求許我去、往見諸兄、故<u>大衛</u>不來就王席、
撒上 20:30 <u>掃羅</u>怒<u>約拿單</u>曰、爾頑梗背逆之婦所生、我知爾悅<u>耶西</u>子、辱及爾身、並辱爾母也、
撒上 20:31 <u>耶西</u>子存於世、爾及爾國不能立、速遣人執之、攜至我前、蓋當死者也、
撒上 20:32 <u>約拿單</u>對父<u>掃羅</u>曰、何故殺之、彼何所為、
撒上 20:33 <u>掃羅</u>向<u>約拿單</u>擲 擲或作揮槍、欲擊之、於是<u>約拿單</u>知其父決意害<u>大衛</u>、
撒上 20:34 <u>約拿單</u>怒甚、離席而去、緣為<u>大衛</u>懷憂、又緣己為父所辱、月之二日無所食、
撒上 20:35 詰朝、循<u>大衛</u>所約之時、<u>約拿單</u>往於田、攜一童子、
撒上 20:36 謂童子曰、爾趨而拾我所射之矢、童子去、<u>約拿單</u>遂射一矢過之、
撒上 20:37 童子至<u>約拿單</u>射矢之處、<u>約拿單</u>呼於童子後曰、矢遠此矣、
撒上 20:38 <u>約拿單</u>又呼於童子後曰、速往勿遲、童子拾矢歸其主人所、
撒上 20:39 童子不知其故、惟<u>約拿單</u>與<u>大衛</u>知之、
撒上 20:40 <u>約拿單</u>以器械授童子、命之曰、攜之入邑、
<h2> <u>約拿單</u>告<u>大衛</u>宜速避難二人悲慘作別
</h2>
撒上 20:41 童子去後、<u>大衛</u>由 石之南側出、伏地三拜、彼此接吻、彼此又哭泣、<u>大衛</u>愈甚、
撒上 20:42 <u>約拿單</u>謂<u>大衛</u>曰、今可安然而去、我儕二人曾奉主名結盟而誓曰、願主在爾我間、在爾我後裔間為證、至於永遠、 此言當記憶莫忘、○或作我儕二人曾指主名而誓主將在爾我間爾我苗裔間為證至於永遠<u>大衛</u>遂起而往、<u>約拿單</u>入邑、
撒上 21:1 <h2><u>大衛</u>至<u>挪伯</u>祭司<u>亞希米勒</u>以聖餅予之</h2> <u>大衛</u>至<u>挪伯</u>見祭司<u>亞希米勒</u>、<u>亞希米勒</u>肅然而迎之、 或作緣其來而戰慄問曰、何為獨來、無人偕爾、
撒上 21:2 <u>大衛</u>對祭司<u>亞希米勒</u>曰、王委我一事、命我曰、我所遣所委爾之事、勿令人知、我命僕從俟於某處、
撒上 21:3 今爾手有何物、求給我以五餅、或有他物給我、
撒上 21:4 祭司對<u>大衛</u>曰、我手無常餅、惟有聖餅、如僕從未近婦 方可給、
撒上 21:5 <u>大衛</u>謂祭司曰、自我離家至今三日、我儕未近婦、僕從之器清潔、餅雖置之於聖器、區別為聖、亦可視如常餅、 又作我儕離家時先三日未近婦我行此道雖為事餅置於我之器仍可為潔
撒上 21:6 祭司遂以聖餅給<u>大衛</u>、因在彼無他餅、惟有陳設餅、由主前所徹者、徹此餅時、乃欲更以新餅、 新餅原文作熱餅
<h2> <u>掃羅</u>臣<u>多益</u>目擊其事
</h2>
撒上 21:7 是日、有<u>掃羅</u>之一臣、留於主前、乃<u>以東</u>人名<u>多益</u>、為<u>掃羅</u>之司牧長、
撒上 21:8 <u>大衛</u>問<u>亞希米勒</u>曰、爾手有槍有刀否、因王事孔亟、未暇取我刀與器械、
<h2> <u>大衛</u>取<u>歌利亞</u>刀
</h2>
撒上 21:9 祭司曰、爾昔在<u>以拉</u>谷所殺<u>非利士</u>人<u>歌利亞</u>、其刀在此、裹以布、置於以弗得後、如欲取之則可取、在此、舍此無他、<u>大衛</u>曰、此刀無可比擬、求以給我、
撒上 21:10 當日<u>大衛</u>起、遁避<u>掃羅</u>、至<u>迦特</u>王<u>亞吉</u>所、
<h2> <u>大衛</u>遁至<u>迦特</u>為其地之人所認乃佯為癲狂
</h2>
撒上 21:11 <u>亞吉</u>之臣僕謂<u>亞吉</u>曰、此非敵國之王<u>大衛</u>乎、昔婦女舞蹈唱和曰、<u>掃羅</u>殺其千千、<u>大衛</u>殺其萬萬、所言者豈非此人乎、
撒上 21:12 <u>大衛</u>以此言藏於心、甚懼<u>迦特</u>王<u>亞吉</u>、
撒上 21:13 乃易其常態、在眾前佯為癲狂、妄畫於門扉、使涎沫墜流於鬚、
撒上 21:14 <u>亞吉</u>王謂臣僕曰、爾觀此人癲狂、何為攜至我前、
撒上 21:15 爾攜此人至我前癲狂、以為我需癲狂者乎、此人豈可入我室乎、
撒上 22:1 <h2><u>大衛</u>遁至<u>亞杜蘭</u>洞</h2> <u>大衛</u>離彼、遁於<u>亞杜蘭</u>穴、其兄弟與父之全家聞此、皆下而就之、
撒上 22:2 凡困迫者、負債者、苦於心者、咸集就之、<u>大衛</u>為其長、從之者約四百人、
<h2> <u>大衛</u>託親於<u>摩押</u>王
</h2>
撒上 22:3 <u>大衛</u>離彼、往<u>摩押</u>之<u>米斯巴</u>、謂<u>摩押</u>王曰、求王容我父母移此、與王偕居、迨我知天主待我如何、
撒上 22:4 遂導其父母至<u>摩押</u>王前、凡<u>大衛</u>居山寨時、其父母偕<u>摩押</u>王居、
撒上 22:5 先知<u>迦得</u>謂<u>大衛</u>曰、勿居山寨、可往<u>猶大</u>地、<u>大衛</u>遂往<u>哈列</u>林、 哈列林或作雅珥哈列○ <h2> <u>大衛</u>依先知<u>迦得</u>之勸遁往<u>哈列</u>林 </h2>
撒上 22:6 <u>大衛</u>與從者在何處、<u>掃羅</u>聞有人知之、<u>掃羅</u>適坐於<u>基比亞</u>之崇邱、垂絲柳下、手執槍、臣僕侍側、
撒上 22:7 謂侍側之臣僕曰、<u>便雅憫</u>人、須聽我言、<u>耶西</u>子將以田畝葡萄園給爾眾乎、將立爾眾為千夫長百夫長乎、
撒上 22:8 爾竟結黨謀攻我、我子與<u>耶西</u>子結盟、我子使我之臣、伏以害我、即如今日情景、爾中乃無人告我、無人為我懷憂、
<h2> <u>多益</u>讒毀<u>亞希米勒</u>
</h2>
撒上 22:9 時、<u>以東</u>人<u>多益</u>、亦侍於<u>掃羅</u>臣僕中、對曰、我曾見<u>耶西</u>子至<u>挪伯</u>、見<u>亞希突</u>子<u>亞希米勒</u>、
撒上 22:10 <u>亞希米勒</u>為之問主、給以食物、又以<u>非利士</u>人<u>歌利亞</u>之刀給之、
撒上 22:11 王遣人召祭司<u>亞希突</u>子<u>亞希米勒</u>、與其父之全家、即<u>挪伯</u>諸祭司、咸至王前、
撒上 22:12 <u>掃羅</u>曰、<u>亞希突</u>子須聽、曰、我主、我在此、
撒上 22:13 <u>掃羅</u>謂之曰、爾與<u>耶西</u>子、何為結黨謀攻我耶、爾曾給之以食物與刀、為之問天主、使其伏以害我、即如今日情景、
撒上 22:14 <u>亞希米勒</u>對王曰、在王之眾臣僕中、誰忠如<u>大衛</u>、彼為王壻、常遵王命而行、並在王之家為尊者、
撒上 22:15 我斷無此意、我為之問天主、豈始於此乎、 或作我為之問天主豈始於此乎斷乎不然莫以罪歸我與我父之全家、蓋斯事無論大小、僕俱不知、 <h2> <u>掃羅</u>命侍衛殺祭司侍衛弗敢從命 </h2>
撒上 22:16 王曰、<u>亞希米勒</u>、爾與爾父之全家當死、
撒上 22:17 王命立於側之侍衛曰、爾往殺主之諸祭司、以其輔助<u>大衛</u>、知彼逃遁而不以告我、王之臣僕不敢殺主之祭司、
<h2> <u>以東</u>人<u>多益</u>從王命屠諸祭司
</h2>
撒上 22:18 王諭<u>多益</u>曰、爾往殺諸祭司、<u>以東</u>人<u>多益</u>、遂往殺諸祭司、當日殺衣細麻以弗得者八十五人、
撒上 22:19 以刃擊祭司之邑<u>挪伯</u>、所有男女童穉嬰孩、以及牛驢羊、皆擊以刃、
撒上 22:20 <u>亞希突</u>子<u>亞希米勒</u>、有一子名<u>亞比亞他</u>、逃避而從<u>大衛</u>、<h2> <u>亞比亞他</u>逃避往從<u>大衛</u>以此事告之</h2>
撒上 22:21 <u>亞比亞他</u>以<u>掃羅</u>殺主諸祭司之事告<u>大衛</u>、
撒上 22:22 <u>大衛</u>謂<u>亞比亞他</u>曰、當日我見<u>以東</u>人<u>多益</u>在彼、我知其必告<u>掃羅</u>、爾父之全家喪命、緣我之故也、
撒上 22:23 今爾可偕我居、勿懼、有欲害 欲害原文作索下同爾命者、即欲害我命、爾偕我可得保全、
撒上 23:1 <h2><u>大衛</u>聞<u>非利士</u>人圍<u>基伊拉</u>請主命往救之</h2> 或告<u>大衛</u>、<u>非利士</u>人攻<u>基伊拉</u>、刼穀倉、
撒上 23:2 <u>大衛</u>問主曰、我往攻<u>非利士</u>人可否、主曰、可往擊<u>非利士</u>人而救<u>基伊拉</u>、
撒上 23:3 <u>大衛</u>之從者謂<u>大衛</u>曰、我儕在此在<u>猶大</u>地、猶且畏懼、況至<u>基伊拉</u>攻<u>非利士</u>之軍旅乎、
撒上 23:4 <u>大衛</u>復問主、主應之曰、爾起、往<u>基伊拉</u>、我將以<u>非利士</u>人付於爾手、
撒上 23:5 <u>大衛</u>與從者遂往<u>基伊拉</u>、攻<u>非利士</u>人、大戮其眾、獲其牲畜、並救<u>基伊拉</u>居民、
撒上 23:6 初、<u>亞比亞他</u>遁於<u>基伊拉</u>見<u>大衛</u>時、有以弗得在手、
撒上 23:7 或告<u>掃羅</u>曰、<u>大衛</u>入<u>基伊拉</u>、<u>掃羅</u>曰、彼既入有門有楗之城、困閉其中、是天主以之付於我手、
撒上 23:8 <u>掃羅</u>遂集軍旅、欲下而攻<u>基伊拉</u>、圍困<u>大衛</u>與其從者、
撒上 23:9 <u>大衛</u>知<u>掃羅</u>蓄謀害己、即謂祭司<u>亞比亞他</u>曰、攜以弗得至此、
<h2> 主示<u>大衛</u> <u>掃羅</u>必來尋緝<u>基伊拉</u>人必以之付<u>掃羅</u>
</h2>
撒上 23:10 <u>大衛</u>禱曰、主<u>以色列</u>之天主歟、僕聞<u>掃羅</u>欲至<u>基伊拉</u>、因我之故、將滅此邑、
撒上 23:11 <u>基伊拉</u>人將以僕付<u>掃羅</u>手乎、<u>掃羅</u>果如僕之所聞將至乎、求主<u>以色列</u>之天主指示僕人、主曰、<u>掃羅</u>必至、
撒上 23:12 <u>大衛</u>又問曰、<u>基伊拉</u>人將以我與我從者付於<u>掃羅</u>手乎、主曰、必付、
撒上 23:13 <u>大衛</u>與從者約六百人遂起、離<u>基伊拉</u>、往所可往之地、或告<u>掃羅</u>、<u>大衛</u>已離<u>基伊拉</u>而逃遁、故<u>掃羅</u>止而不出、<h2> <u>大衛</u>居<u>西弗</u> <u>約拿單</u>來慰之</h2>
撒上 23:14 <u>大衛</u>居於曠野、在山寨、亦居於<u>西弗</u>野之山間、<u>掃羅</u>恆索之、惟天主不付於其手、
撒上 23:15 <u>掃羅</u>已出、欲害<u>大衛</u>之命、為<u>大衛</u>所知、 為大衛所知或作大衛畏懼時、<u>大衛</u>居<u>西弗</u>野之林中、 林中或作何列斯下同
撒上 23:16 <u>掃羅</u>子<u>約拿單</u>起、入林見<u>大衛</u>、勸其賴天主而安心、
撒上 23:17 謂之曰、勿懼、我父<u>掃羅</u>不得加害於爾、爾必為<u>以色列</u>王、我居次位、 我居次位或作我為爾相我父<u>掃羅</u>亦知此、
撒上 23:18 二人在主前立約、<u>大衛</u>仍居林中、<u>約拿單</u>歸其家、○
<h2> 有<u>西弗</u>人往見<u>掃羅</u>漏洩<u>大衛</u>之匿處
</h2>
撒上 23:19 <u>西弗</u>人上<u>基比亞</u>見<u>掃羅</u>曰、<u>大衛</u>在我地、匿於林中、在山寨、在<u>耶是門</u> 耶是門或作曠野下同南之<u>哈基拉</u>山、
撒上 23:20 今王可任意而下、我必付之於王手、
撒上 23:21 <u>掃羅</u>曰、爾既顧恤我、願主賜福於爾、
撒上 23:22 爾曹且歸、復為預備、往觀其所、追其蹤跡、彼匿何處、誰見之乎、我聞人言、彼甚機巧、
撒上 23:23 爾曹細察、得知彼藏匿之所、則歸而據實告我、我與爾偕往、如彼在此地、我必於<u>猶大</u>諸邑中 諸邑中原文作諸千中千即千家也遍索之、
撒上 23:24 <u>西弗</u>人起、先<u>掃羅</u>往<u>西弗</u>、<u>大衛</u>與從者在<u>瑪恩</u>曠野、<u>耶是門</u>南之平原、
<h2> <u>大衛</u>於<u>瑪恩</u>幾為<u>掃羅</u>所執忽有使報<u>掃羅</u> <u>非利士</u>人犯境<u>掃羅</u>遂歸迎敵<u>大衛</u>乃免
</h2>
撒上 23:25 <u>掃羅</u>率其從者往索之、或告<u>大衛</u>、<u>大衛</u>遂下至一磐、仍居<u>瑪恩</u>曠野、<u>掃羅</u>聞之、往<u>瑪恩</u>曠野追<u>大衛</u>、
撒上 23:26 <u>掃羅</u>行於山之左、<u>大衛</u>與從者行於山之右、<u>大衛</u>情急速行、欲避<u>掃羅</u>、<u>掃羅</u>與從者四周環<u>大衛</u>與其從者、將欲執之、
撒上 23:27 忽有使來奏報<u>掃羅</u>曰、<u>非利士</u>人侵犯我境、請王速返、
撒上 23:28 <u>掃羅</u>乃不追<u>大衛</u>、轉而與<u>非利士</u>人戰、故名其處曰<u>西拉哈瑪希羅結</u>、 譯即解脫磐之義 <h2> <u>大衛</u>遁居<u>隱基底</u> </h2>
撒上 23:29 <u>大衛</u>自彼而上、居<u>隱基底</u>之山寨、
撒上 24:1 <h2><u>大衛</u>於穴中斷<u>掃羅</u>襟弗殺之</h2> <u>掃羅</u>追<u>非利士</u>人而歸、或告之曰、<u>大衛</u>在<u>隱基底</u>曠野、
撒上 24:2 <u>掃羅</u>率軍士三千、由<u>以色列</u>眾所選者、往野羊 野羊或作黃羊巖、以索<u>大衛</u>與其從者、
撒上 24:3 至路旁之羊牢、在彼有穴、<u>掃羅</u>入穴、欲遺矢、 遺矢俗言大便原文作蔽足<u>大衛</u>與從者適坐於穴人中、
撒上 24:4 <u>大衛</u>之從者謂<u>大衛</u>曰、主曾告爾、必以敵付於爾手、可任意以待之、今日斯言應矣、<u>大衛</u>起、潛割<u>掃羅</u>外衣裾、<h2> 以表無害<u>掃羅</u>之心</h2>
撒上 24:5 後、<u>大衛</u>因割<u>掃羅</u>衣裾、中心不安、
撒上 24:6 謂從者曰、我畏主、斷不敢舉手害我主王、即主所立受膏者、彼原為主所立受膏者也、
撒上 24:7 <u>大衛</u>以斯言阻其從者、 或作以言斥其從者不容之攻<u>掃羅</u>、<u>掃羅</u>起、出穴而行於途、
撒上 24:8 後、<u>大衛</u>亦起出穴、呼於<u>掃羅</u>後曰、我主歟、我王歟、<u>掃羅</u>回顧、<u>大衛</u>鞠躬俯伏於地而拜、
撒上 24:9 <u>大衛</u>告<u>掃羅</u>曰、人進讒言曰、<u>大衛</u>欲加害於爾、爾何為聽之哉、
撒上 24:10 今日爾可知、爾在穴中主付爾於我手、亦有人勸我殺爾、惟我惜爾、自言不敢舉手害我主王、蓋爾為主所立受膏者也、
撒上 24:11 我父乎、請觀爾衣裾在我手、我割爾衣裾而不殺爾、爾由此可知可見我並無惡意、我未曾叛逆乎爾、未曾獲罪於爾、乃爾遍索我、欲害我命、
撒上 24:12 願主審判於爾我間、亦願主於爾身為我復仇、我親手不加害於爾、
撒上 24:13 古諺云、惡事自惡人出、我親手不加害於爾、
撒上 24:14 <u>以色列</u>王出以窘逐誰乎、追襲誰乎、 窘逐一死犬、 追襲一跳蚤耳、
撒上 24:15 願主審判、審判於爾我間、鑒察而伸我冤、援我於爾手、<h2> <u>掃羅</u>自認己過使<u>大衛</u>立誓不滅其裔乃歸</h2>
撒上 24:16 <u>大衛</u>以此言語<u>掃羅</u>畢、<u>掃羅</u>曰、我子<u>大衛</u>、此非爾之聲乎、乃舉聲而哭、
撒上 24:17 謂<u>大衛</u>曰、爾較我尤義、我待爾以惡、爾報我以善、
撒上 24:18 爾今日使我知爾待我以善、主付我於爾手、爾不殺我、
撒上 24:19 人若遇敵、豈釋之安然以去乎、願主因爾今日於我所行者、報爾以善、
撒上 24:20 我知爾將為王、必堅執<u>以色列</u>國之王權、 必堅執以色列國之王權或作以色列國將鞏固於爾手
撒上 24:21 今爾當為我指主而誓、不絕我嗣、不滅我名於我父之家、
撒上 24:22 <u>大衛</u>為<u>掃羅</u>誓焉、<u>掃羅</u>遂歸、<u>大衛</u>與從者上入山寨、
撒上 25:1 <h2><u>撒母耳</u>卒</h2> <u>撒母耳</u>卒、<u>以色列</u>人咸集、為之哀哭、葬於其室、 或作葬於其室之旁在<u>拉瑪</u>、<u>大衛</u>起、下至<u>巴蘭</u>曠野、○
<h2> <u>大衛</u>自<u>巴蘭</u>遣人往見<u>拿八</u>問安求其饋物
</h2>
撒上 25:2 有人素居<u>瑪恩</u>、其業在<u>迦密</u>、巨富也、有綿羊三千、山羊一千、適在<u>迦密</u>翦羊毛、
撒上 25:3 其人名<u>拿八</u>、妻名<u>亞比該</u>、乃聰慧美麗之婦、<u>拿八</u>為人、剛愎不仁、屬<u>迦勒</u>族、
撒上 25:4 <u>大衛</u>在曠野、聞<u>拿八</u>翦羊毛、
撒上 25:5 即遣少者十人、謂之曰、爾上<u>迦密</u>、往見<u>拿八</u>、以我名問其安、
撒上 25:6 曰、願爾平康、爾家平康、凡爾所有者平康、願爾畢生如此、
撒上 25:7 我聞人為爾翦羊毛、昔爾牧者與我在<u>迦密</u>時、我未嘗害之、 或作我未嘗辱之彼亦一無所失、
撒上 25:8 可問爾少者、 少者或作僕下同彼必告爾、願我少者蒙恩於爾前、緣為佳日而來慶賀、 緣為佳日而來慶賀原文作因我儕於佳日而來求爾隨所有之物、賜爾僕及爾子<u>大衛</u>、
撒上 25:9 <u>大衛</u>之少者至、以<u>大衛</u>名、將此言悉告<u>拿八</u>、乃靜俟 其答、
<h2> <u>拿八</u>恣意詈之<u>大衛</u>聞而甚怒欲滅<u>拿八</u>
</h2>
撒上 25:10 <u>拿八</u>謂<u>大衛</u>僕曰、<u>大衛</u>為誰、<u>耶西</u>之子為誰、邇時僕違主而逃者甚眾、
撒上 25:11 我餅我水、及我為翦羊毛者所宰之肉、豈可予我不知奚自之人乎、
撒上 25:12 <u>大衛</u>之少者轉行其途而歸、以斯言告<u>大衛</u>、
撒上 25:13 <u>大衛</u>謂從者曰、爾各繫刀、眾遂繫刀、<u>大衛</u>亦繫刀、從<u>大衛</u>而上者約四百人、留守什物者二百人、
<h2> <u>拿八</u>妻<u>亞比該</u>聞其事
</h2>
撒上 25:14 有一少者 或作拿八家一僕告<u>拿八</u>妻<u>亞比該</u>曰、<u>大衛</u>自曠野遣數使問我主人安、主人反詈之、
撒上 25:15 斯人曾待我甚好、我儕在野 野原文作田與彼往來之時、未嘗受害、 受害或作取辱亦一無所失、
撒上 25:16 我牧羊時、常與彼等偕、晝夜衛我如垣、
撒上 25:17 今當籌畫如何而行、不然、禍必臨主人及其全家、彼秉性兇暴、不能與之言、
<h2> 攜禮物往見<u>大衛</u>
</h2>
撒上 25:18 <u>亞比該</u>速取餅二百、酒二革囊、已烹之羊五、烘穀五細阿、  約十五斗乾葡萄餅一百、無花果餅二百、悉載於驢、
撒上 25:19 謂其僕曰、爾曹先行、我隨爾來、婦不以此事告夫<u>拿八</u>、
撒上 25:20 乘驢下山坡、忽見<u>大衛</u>與從者對之而下、乃與之相遇、
撒上 25:21 <u>大衛</u>追思、昔我在曠野之時、守斯人所有、俾毫無所失、豈非徒勞乎、彼以惡報善、
撒上 25:22 凡屬<u>拿八</u>者、我若留一男 男原文作溺於墻者下同存至明晨、願天主從重罰我、 或作凡屬拿八者不留一男存至明晨願天主亦如此降罰於我敵
<h2> 以慧言挽其怒
</h2>
撒上 25:23 <u>亞比該</u>見<u>大衛</u>、遂急下驢、在<u>大衛</u>前俯伏於地而拜、
撒上 25:24 伏其足前曰、我主歟、願罪歸我、容婢進辭、求聽婢言、
撒上 25:25 求我主勿以此匪人<u>拿八</u>為意、其性與其名相稱、彼名<u>拿八</u>、 譯即愚妄之義所行愚妄、昔我主 <u>大衛</u>所遣之少者、婢未曾見、
撒上 25:26 今我指主而誓、亦指爾生命而誓、禁爾流人血以復己仇者主也、惟願爾敵及凡欲害爾者、俱如<u>拿八</u>然、
撒上 25:27 婢以禮物奉於我主 <u>大衛</u>、求我主 <u>大衛</u>受之、可餽從我主 <u>大衛</u>之少者、
撒上 25:28 求赦婢之過、主必為我主 <u>大衛</u>建立一家、恆久不絕、蓋我主 <u>大衛</u>為主而戰、自昔至今、我主 <u>大衛</u>無惡可責、
撒上 25:29 雖有人起而窘逐爾、欲害爾命、我主 <u>大衛</u>之命、必為主爾之天主所保、恆與生者偕、爾敵之生命、主必擲之、如以機絃擲石然、
撒上 25:30 我主 <u>大衛</u>今不流無辜之血、不復己仇、至主循所許爾之言、賜福於爾、立爾為<u>以色列</u>王、則我主 <u>大衛</u>不至中懷不安、自覺良心有虧、 自覺良心有虧或作心內自訟主賜福於我主 <u>大衛</u>時、則垂念爾婢、
撒上 25:31 a
撒上 25:32 <u>大衛</u>謂<u>亞比該</u>曰、主<u>以色列</u>之天主、今日遣爾迎我、當頌美之、
撒上 25:33 爾今日勸我不流血、不復仇、爾慧言可讚、爾亦可讚、
撒上 25:34 主<u>以色列</u>之天主阻我加害於爾、我指之而誓、如爾不速來迎我、則屬<u>拿八</u>之男、至於明旦、一無存留、
撒上 25:35 <u>大衛</u>受<u>亞比該</u>所攜之禮物、謂之曰、視哉、我聽爾言、許爾所求、爾可安然以歸、
撒上 25:36 <u>亞比該</u>至<u>拿八</u>所、見其設筵於家、如王之筵然、<u>拿八</u>醉甚、中心暢樂、<u>亞比該</u>無論巨細、悉不告之、且待明晨、
<h2> <u>拿八</u>聞其事甚懼
</h2>
撒上 25:37 詰朝、<u>拿八</u>醉醒、其妻以此事皆告之、<u>拿八</u>驚悸、魂飛膽落、僵如石然、
<h2> 越十日及死<u>大衛</u>娶<u>亞比該</u>為妻
</h2>
撒上 25:38 此後約十日、主擊<u>拿八</u>遂死、
撒上 25:39 <u>大衛</u>聞<u>拿八</u>死、則曰、<u>拿八</u>行惡、羞辱我、主報之以伸我冤、主又禁其僕行惡、當頌美之、<u>大衛</u>遣人告<u>亞比該</u>、欲娶之為妻、
撒上 25:40 <u>大衛</u>之僕至<u>迦密</u>、見<u>亞比該</u>曰、<u>大衛</u>欲娶爾為妻、遣我來迎、
撒上 25:41 <u>亞比該</u>起、俯伏於地、曰、婢願供役、以滌我主 <u>大衛</u>諸僕之足、
撒上 25:42 速起乘驢、有五婢從之、與<u>大衛</u>之使者偕往、遂為<u>大衛</u>妻、
<h2> 先娶<u>亞希暖</u>為妻
</h2>
撒上 25:43 <u>大衛</u>先娶<u>耶斯烈</u>女<u>亞希暖</u>、 今娶<u>亞比該</u>、二人皆為其妻、
撒上 25:44 昔<u>大衛</u>所娶<u>掃羅</u>女<u>米甲</u>、<u>掃羅</u>使之改適<u>迦琳</u>人<u>拉億</u>子<u>帕提</u>、
撒上 26:1 <h2><u>西弗</u>人告<u>掃羅</u> <u>大衛</u>匿於<u>哈基拉</u> <u>掃羅</u>率三千人往索之</h2> <u>西弗</u>人至<u>基比亞</u>見<u>掃羅</u>曰、<u>大衛</u>匿於<u>耶是門</u> 耶是門或作曠野下同前之<u>哈基拉</u>山、
撒上 26:2 <u>掃羅</u>起、率<u>以色列</u>中所選之三千人、往<u>西弗</u>曠野、欲於<u>西弗</u>曠野索<u>大衛</u>、
撒上 26:3 <u>掃羅</u>在途、列營於<u>耶是門</u>前之<u>哈基拉</u>山、<u>大衛</u>居於曠野、聞<u>掃羅</u>至曠野以追之、
撒上 26:4 遂遣人窺探、知<u>掃羅</u>果至、
撒上 26:5 <u>大衛</u>遂起、至<u>掃羅</u>列營之所、觀<u>掃羅</u>與其軍長<u>尼珥</u>之子<u>押尼珥</u>所寢之處、<u>掃羅</u>寢於車營之內、從者 從者原文作民下同列營於其四圍、
撒上 26:6 <u>大衛</u>謂<u>赫</u>人<u>亞希米勒</u>、及<u>西魯亞</u>子<u>約押</u>弟<u>亞比篩</u>曰、誰願偕我下至<u>掃羅</u>營、<u>亞比篩</u>曰、我偕爾下、 <h2> <u>大衛</u>與<u>亞比篩</u>夜入<u>掃羅</u>營<u>亞比篩</u>欲殺<u>掃羅</u> <u>大衛</u>禁之乃取槍與瓶而去 </h2>
撒上 26:7 <u>大衛</u>與<u>亞比篩</u>夜至營中、 營中原文作民處見<u>掃羅</u>寢於車營之內、其槍在枕旁插於地、<u>押尼珥</u>及從者臥於<u>掃羅</u>四圍、
撒上 26:8 <u>亞比篩</u>謂<u>大衛</u>曰、今日天主以敵付於爾手、容我以槍擊之、釘之於地、惟當一擊、不須再擊、
撒上 26:9 <u>大衛</u>謂<u>亞比篩</u>曰、勿害其命、主所立受膏者、有誰舉手害之而能逃罪乎、
撒上 26:10 <u>大衛</u>又曰、我指永生主而誓、彼或為主所擊、或至逝世之期而終、或往戰而亡於陣、
撒上 26:11 我畏主、斷不敢舉手害主所立受膏者、爾可取其枕旁之槍及水瓶、我儕即去、
撒上 26:12 <u>大衛</u>既得<u>掃羅</u>枕旁之槍及水瓶、二人即去、無見者、無覺者、無醒者、俱酣睡沈沈、乃主使之然、
撒上 26:13 <u>大衛</u>往相對之所、遙立山巔、彼此相離頗遠、 <h2> <u>大衛</u>責<u>押尼珥</u>不盡心衛君 </h2>
撒上 26:14 <u>大衛</u>呼 <u>掃羅</u>軍士 軍士原文作民及<u>尼珥</u>之子<u>押尼珥</u>曰、<u>押尼珥</u>、爾不答乎、<u>押尼珥</u>曰、爾為誰、敢呼於王前、
撒上 26:15 <u>大衛</u>謂<u>押尼珥</u>曰、爾非大丈夫乎、<u>以色列</u>人中誰可比爾、民中有入營者、欲弒王爾之王、爾何不護衛王爾之主乎、
撒上 26:16 爾所為者非善、 或作此實爾過我指永生主而誓、爾不護衛爾之主王、即主所立受膏者、爾罪當死、試觀王枕旁之槍及水瓶安在、
撒上 26:17 <u>掃羅</u>識<u>大衛</u>之聲曰、我子<u>大衛</u>、此非爾之聲乎、<u>大衛</u>曰、我主歟、我王歟、是我之聲也、
<h2> 諫勸<u>掃羅</u>
</h2>
撒上 26:18 又曰、我何所為、我行何惡、我主追僕何故、
撒上 26:19 求我主我王聽僕言、如主使爾逼迫我、可饗祭物、如人慫恿爾、願其在主前受咒詛、蓋驅我不容居於主之民中、 主之民中原文作主之業中謂我曰、往事他神、
撒上 26:20 今求爾莫在主前流我血於地、 原文作今願我血不在主前流於地<u>以色列</u>王出追者、不過一跳蚤耳、亦如人追一鷓鴣於山焉、
撒上 26:21 <u>掃羅</u>曰、我有罪、我子<u>大衛</u>可歸、今爾以我命為寶、我亦不復加害於爾、我之所為、愚且謬甚、
撒上 26:22 <u>大衛</u>曰、王之槍在此、可命一少者過而取之、
撒上 26:23 今日主付爾於我手、而我不敢舉手害主所立受膏者、主必視人之善義忠信而報之、
撒上 26:24 我今日以爾命為重、主亦必以我命為重、救我出於一切患難、
撒上 26:25 <u>掃羅</u>謂<u>大衛</u>曰、我子<u>大衛</u>、願爾得福、爾必大有作為、亦必獲勝、於是<u>大衛</u>行其途、<u>掃羅</u>歸其所、
撒上 27:1 <h2><u>大衛</u>遁入<u>非利士</u>地投<u>迦特</u>王<u>亞吉</u></h2> <u>大衛</u>意謂、恐後有一日、我終亡於<u>掃羅</u>手、不如奔<u>非利士</u>地、<u>掃羅</u>見我不在<u>以色列</u>境內、必絕望不復索我、我乃可脫其手、
撒上 27:2 <u>大衛</u>起、與從者六百人、投<u>迦特</u>王<u>瑪俄</u>子<u>亞吉</u>、
撒上 27:3 <u>大衛</u>與二妻、即<u>耶斯烈</u>女<u>亞希暖</u>、與曾適<u>拿八</u> <u>迦密</u>女<u>亞比該</u>、並從者及各人之眷屬、咸偕<u>亞吉</u>居於<u>迦特</u>、
撒上 27:4 或告<u>掃羅</u>、<u>大衛</u>遁於<u>迦特</u>、<u>掃羅</u>不復索之、
<h2> <u>大衛</u>求邑於<u>亞吉</u>
</h2>
撒上 27:5 <u>大衛</u>謂<u>亞吉</u>曰、如僕蒙恩於王前、求王在外邑中賜我一居處、僕何必與王偕居王都、
撒上 27:6 當日<u>亞吉</u>以<u>細革拉</u>賜<u>大衛</u>、故<u>細革拉</u>屬<u>猶大</u>王、至於今日、
撒上 27:7 <u>大衛</u>在<u>非利士</u>地、居一年有四月、
<h2> <u>大衛</u>常攻鄰族乃言所攻悉<u>以色列</u>人<u>亞吉</u>遂信之
</h2>
撒上 27:8 <u>大衛</u>與從者常侵<u>基述</u>人、<u>基色</u>人、<u>亞瑪力</u>人、此諸族素居斯地、直至<u>書珥</u>、延及<u>伊及</u>地、
撒上 27:9 <u>大衛</u>擊其地、無論男女、俱不使生存、奪獲牛羊驢駝衣服、旋歸而見<u>亞吉</u>、
撒上 27:10 <u>亞吉</u>問曰、今日所侵何地、<u>大衛</u>曰、<u>猶大</u>南境、<u>耶拉篾</u>南境、<u>基尼</u>南境、
撒上 27:11 無論男女、<u>大衛</u>不使生存、不攜至<u>迦特</u>、自謂恐以我事告人、凡<u>大衛</u>居<u>非利士</u>地之時、常如此行、
撒上 27:12 <u>亞吉</u>信<u>大衛</u>、自謂<u>大衛</u>在其故族<u>以色列</u>人中、已有惡名、必永為我僕、
撒上 28:1 <h2><u>非利士</u>人集軍攻<u>以色列</u> <u>亞吉</u>信<u>大衛</u>欲其從戰</h2> 當時<u>非利士</u>人集其軍旅以戰、欲攻<u>以色列</u>人、<u>亞吉</u>謂<u>大衛</u>曰、爾當知爾與爾從者、必隨我以戰、
撒上 28:2 <u>大衛</u>對<u>亞吉</u>曰、僕所能為、爾必知之、<u>亞吉</u>對<u>大衛</u>曰、如此、我立爾恆為侍衛長、○
撒上 28:3 時、<u>撒母耳</u>已卒、<u>以色列</u>眾為之哀哭、葬於故邑<u>拉瑪</u>、<u>掃羅</u>曾除交鬼者及巫覡於國中、
撒上 28:4 <u>非利士</u>人集、至<u>書念</u>列營、<u>掃羅</u>集<u>以色列</u>人、列營於<u>基利波</u>阿、 基利波阿又作吉博下同<h2> <u>掃羅</u>聞敵怯自知為主所棄乃尋女巫欲招死者問未來事</h2>
撒上 28:5 <u>掃羅</u>見<u>非利士</u>軍旅懼甚、中心戰慄、
撒上 28:6 <u>掃羅</u>問於主、主不之應、又祈夢、問烏陵、問先知、 俱不得指示、
撒上 28:7 <u>掃羅</u>命臣僕曰、爾為我尋一交鬼之婦、我欲往就之而問焉、臣僕日、在<u>隱多珥</u>有一交鬼之婦、
撒上 28:8 <u>掃羅</u>改服、衣他衣、攜二人、夜至婦所、曰、請用交鬼法術、以我所告爾之死者、為我招之上來、
撒上 28:9 婦對曰、<u>掃羅</u>滅交鬼者及巫覡於國中、為爾所知、何為設計以害我命、致我於死乎、
撒上 28:10 <u>掃羅</u>對婦指主而誓曰、我指永生主而誓、爾必不因此事受刑、
<h2> 女巫乃招<u>撒母耳</u>魂
</h2>
撒上 28:11 婦曰、欲我為爾招誰上來、曰、為我招<u>撒母耳</u>上來、
撒上 28:12 婦見<u>撒母耳</u>、遂大聲呼曰、何為欺我、爾實<u>掃羅</u>也、
撒上 28:13 王謂婦曰、勿畏、爾何所見、婦對<u>掃羅</u>曰、我見有神自地而上、
撒上 28:14 曰、其狀若何、曰、我見一老人上、身衣長衣、<u>掃羅</u>知是<u>撒母耳</u>、乃俯伏於地而拜、
撒上 28:15 <u>撒母耳</u>謂<u>掃羅</u>曰、爾何擾我、招我上來乎、<u>掃羅</u>曰、我甚窘急、<u>非利士</u>人攻我、天主離我、不復藉先知與夢以答我、故招爾上來、欲爾示我當行何事、
撒上 28:16 <u>撒母耳</u>曰、爾何問我、主已離爾、不悅爾、 不悅爾原文作已為爾敵
撒上 28:17 主必循其託我所言者而行、由爾手奪國、以賜他人、即<u>大衛</u>也、
撒上 28:18 緣爾不遵主命、不循主之烈怒以滅<u>亞瑪力</u>人、故今日主待爾若此、
撒上 28:19 主必將爾及<u>以色列</u>人、付於<u>非利士</u>人手、明日爾與爾諸子必與我偕、主必將<u>以色列</u>軍旅、付於<u>非利士</u>人手、
<h2> <u>掃羅</u>聞己必遘禍之語驚仆於地
</h2>
撒上 28:20 <u>掃羅</u>猝然仆地、因<u>撒母耳</u>言甚懼、終日終夜、飲食俱廢、故疲憊無力、
撒上 28:21 婦至<u>掃羅</u>前、見其驚恐特甚、謂<u>掃羅</u>曰、婢聽爾言、冒死不顧、遵爾諭我之命、
撒上 28:22 今從婢言、容我以食物少許、陳於爾前、食而有力、乃可前往、
<h2> 女巫請食助之
</h2>
撒上 28:23 <u>掃羅</u>不允曰、我不食、<u>掃羅</u>之僕與婦力勸之、乃聽其言、自地起而坐於床、
撒上 28:24 婦家有肥犢速宰之、又取麵摶成無酵餅炊之、
撒上 28:25 進於<u>掃羅</u>及其僕前、俱食之、是夜起而往、
撒上 29:1 <h2><u>非利士</u>人攻<u>以色列</u> <u>大衛</u>偕之<u>非利士</u>諸伯疑<u>大衛</u>不欲其偕往</h2> <u>非利士</u>人集其軍旅於<u>亞弗</u>、<u>以色列</u>人列營在<u>耶斯烈</u>泉旁、
撒上 29:2 <u>非利士</u>諸伯、各率隊伍、或百或千、向前而進、
撒上 29:3 於後有<u>大衛</u>與從者隨<u>亞吉</u>亦向前而進、<u>非利士</u>諸伯曰、此<u>希伯來</u>人、在此何為、<u>亞吉</u>謂<u>非利士</u>諸伯曰、此<u>以色列</u>王<u>掃羅</u>之臣<u>大衛</u>、彼與我偕一二年矣、自降我至於今日、未見其有過、
撒上 29:4 <u>非利士</u>諸伯怒、謂<u>亞吉</u>曰、可使斯人返爾所安置之地、不可偕我往戰、恐戰陣之間、反為我敵、彼欲與其主復和、如何乃可、非以我眾之首級、獻其主乎、
撒上 29:5 昔婦女舞蹈唱和曰、<u>掃羅</u>殺其千千、<u>大衛</u>殺其萬萬、非即此<u>大衛</u>乎、
<h2> <u>亞吉</u>謂<u>大衛</u>己深相信奈諸伯不悅只得請歸
</h2>
撒上 29:6 <u>亞吉</u>召<u>大衛</u>曰、我指永生主而誓、爾誠正直、爾隨我出入於軍、 軍或作營我視為善、自爾投我至於今日、我未見爾有過、然諸伯不悅爾、
撒上 29:7 今爾可安然以歸、勿使<u>非利士</u>諸伯不悅、
撒上 29:8 <u>大衛</u>謂<u>亞吉</u>曰、我何所為、自僕至王前、迄於今日、王見僕有何過歟、乃使我不往攻我主我王之敵、
撒上 29:9 <u>亞吉</u>曰、我知爾在我前為善、如天主之使者然、第<u>非利士</u>諸伯云、斯人不可偕我往戰、
撒上 29:10 故爾與爾舊主之僕、偕爾來者、當明日夙興、及旦遂去、
撒上 29:11 明日<u>大衛</u>與從者夙興、返<u>非利士</u>地、<u>非利士</u>人上至<u>耶斯烈</u>、
撒上 30:1 <h2><u>大衛</u>未至<u>細革拉</u>以先<u>亞瑪力</u>人攻取其邑焚掠之</h2> 第三日、<u>大衛</u>與從者至<u>細革拉</u>、未至之先、<u>亞瑪力</u>人侵南方與<u>細革拉</u>、攻<u>細革拉</u>、以火燬之、
撒上 30:2 擄邑中大小婦女、不殺一人、俱擄之去、
撒上 30:3 <u>大衛</u>與從者入邑、見邑焚燬、妻及子女被擄、
撒上 30:4 <u>大衛</u>與偕之之人、舉聲號哭、至於力盡乃已、
撒上 30:5 <u>大衛</u>之二妻、<u>耶斯烈</u>女<u>亞希暖</u>、及曾適<u>拿八</u> <u>迦密</u>女<u>亞比該</u>亦被擄、
撒上 30:6 <u>大衛</u>甚窘急、民為子女故、心懷憂忿、欲以石擊<u>大衛</u>、然<u>大衛</u>賴主其天主、心志堅強、
撒上 30:7 <u>大衛</u>謂祭司<u>亞希米勒</u>子<u>亞比亞他</u>曰、為我攜以弗得至、<u>亞比亞他</u>攜以弗得至<u>大衛</u>前、
<h2> <u>大衛</u>問主主言可追可救
</h2>
撒上 30:8 <u>大衛</u>問主曰、追其軍可乎、追之可及乎、曰、可追、追必及、一切必救之歸、
撒上 30:9 <u>大衛</u>與從者六百人往追、至<u>比梭</u>溪、有二百人疲憊、不能過溪、故留於彼、惟<u>大衛</u>與四百人往前追敵、
<h2> 一<u>伊及</u>人引<u>大衛</u>入敵營遂救所擄者歸
</h2>
撒上 30:10 a
撒上 30:11 在曠野遇一<u>伊及</u>人、攜之至<u>大衛</u>前、食之以餅、飲之以水、
撒上 30:12 又予之無花果餅一片、乾葡萄二穗、既食、精力復舊、蓋彼三晝夜未嘗飲食、
撒上 30:13 <u>大衛</u>問之曰、爾屬誰、為何方人、曰、我乃<u>伊及</u>少者、為<u>亞瑪力</u>人之奴、因我患病、我主人遺棄我、已歷三日、 因我患病我主人遺棄我已歷三日或作因我三日前患病我主人遺棄我
撒上 30:14 我軍侵<u>基利提</u>南方、及屬<u>猶大</u>之地、並<u>迦勒</u>地之南方、以火燬<u>細革拉</u>、
撒上 30:15 <u>大衛</u>問之曰、爾能導我至其軍前乎、曰、如爾指天主而誓、不殺我、亦不付我於主人手、則我導爾至其軍前、
撒上 30:16 於是導之至、見<u>亞瑪力</u>人散布遍於斯地、適飲食舞蹈、因在<u>非利士</u>地及<u>猶大</u>地、刼貨財甚多、
撒上 30:17 <u>大衛</u>擊之、自黎明 自黎明或作自下午至次日之夕、除四百少年人乘駝而逃者、其餘俱亡、無人脫免、
撒上 30:18 <u>亞瑪力</u>人所擄者、<u>大衛</u>悉救之、並救其二妻、
撒上 30:19 凡<u>亞瑪力</u>人所擄者、無論貴賤、 貴賤原文作大小子女、以及貨財、<u>大衛</u>俱攜之歸、一無所失、
撒上 30:20 <u>大衛</u>又奪所有之羊牛、人驅之於群畜前 或作人以此群畜驅於前曰、此<u>大衛</u>所奪者、
撒上 30:21 <u>大衛</u>既至二百人所、即昔疲憊不能隨<u>大衛</u>而留於<u>比梭</u>溪者、皆出迎<u>大衛</u>與從者、<u>大衛</u>就之、問其安、
撒上 30:22 <u>大衛</u>之從者中、有數惡人與匪徒曰、此諸人不與我偕往、所得之物勿分予、祗以各人之妻及子女予之、使攜之去、
<h2> 衝鋒守物分所得者惟均<u>大衛</u>定以為例
</h2>
撒上 30:23 <u>大衛</u>曰、兄弟乎、主既以此物賜我、且護我、以敵軍付於我手、不可如此行、
撒上 30:24 此事誰願從爾、臨陣者與守什物者、所得之分相等、
撒上 30:25 當日<u>大衛</u>定此為<u>以色列</u>人中常例、至今日尚存、
<h2> <u>大衛</u>以所得之物餽<u>猶大</u>長老及己之良朋
</h2>
撒上 30:26 <u>大衛</u>至<u>細革拉</u>、以所得之物、餽其友朋、即<u>猶大</u>長老、曰、此物我攻主之敵而得、餽爾為禮物、
撒上 30:27 又餽居<u>伯特利</u>之人、居南方<u>拉末</u>人、居<u>雅提珥</u>人、
撒上 30:28 居<u>亞羅珥</u>人、居<u>息末</u>人、居<u>以實提摩</u>人、
撒上 30:29 居<u>拉哈勒</u>人、居<u>耶拉篾</u>各邑之人、居<u>基尼</u>各邑之人、
撒上 30:30 居<u>何珥瑪</u>人、居<u>歌拉珊</u>人、居<u>亞撻</u>人、
撒上 30:31 居<u>希伯崙</u>人、<u>大衛</u>與從者凡往來之處、悉以物餽之、
撒上 31:1 <h2><u>掃羅</u>敗績三子陣亡<u>掃羅</u>與持器械者觸刃而死</h2> <u>非利士</u>人與<u>以色列</u>人戰、<u>以色列</u>人遁於<u>非利士</u>人前、在<u>基利波阿</u>山、倒斃者眾、
撒上 31:2 <u>非利士</u>人追襲<u>掃羅</u>與其三子、殺<u>掃羅</u>三子、<u>約拿單</u>、<u>亞比拿達</u>、<u>麥基舒亞</u>、
撒上 31:3 攻<u>掃羅</u>戰勢甚猛、<u>掃羅</u>為射者所中、身受重傷、
撒上 31:4 謂執其兵器者曰、爾可拔刀刺我、恐未受割禮者來刺我、加以狎褻、執其兵器者懼甚、不敢奉命、<u>掃羅</u>遂取刀自伏其上、
撒上 31:5 執其兵器者、見<u>掃羅</u>死、亦伏刀與之偕亡、
撒上 31:6 當時<u>掃羅</u>與三子、及執其兵器者、並其一切從人、皆同日死焉、
<h2> <u>非利士</u>人來據<u>以色列</u>人所棄之邑
</h2>
撒上 31:7 居平原西 西或作東與居<u>約但</u>西 西或作東之<u>以色列</u>人、見<u>以色列</u>人已遁、<u>掃羅</u>與三子已死、則棄其邑而逃、<u>非利士</u>人至而居之、
<h2> <u>非利士</u>人釘<u>掃羅</u>屍於<u>伯珊</u>城垣
</h2>
撒上 31:8 明日<u>非利士</u>人來、剝被殺者、見<u>掃羅</u>與其三子倒斃於<u>基利波阿</u>山、
撒上 31:9 乃斬<u>掃羅</u>首級、褫其戎衣、遣人遍行<u>非利士</u>四境、報捷於偶像廟及民間、
撒上 31:10 置其兵器於<u>亞斯他錄</u>廟、釘其屍於<u>伯珊</u>城垣、
<h2> <u>基列</u>之<u>雅比</u>豪傑得<u>掃羅</u>及其二三子之屍骸焚於<u>雅比</u>餘骨葬之為哀七日
</h2>
撒上 31:11 <u>基列</u>之<u>雅比</u>居民、聞<u>非利士</u>人待<u>掃羅</u>如此、
撒上 31:12 其中勇士盡起、終夜而行、自<u>伯珊</u>城垣、取<u>掃羅</u>之屍與其三子之屍、至<u>雅比</u>焚之、
撒上 31:13 以其骸骨葬於<u>雅比</u>垂絲柳下、又禁食七日、
撒下 1:1 <h2>有<u>亞瑪力</u>人來報<u>以色列</u>人敗績且矜言殺<u>掃羅</u> <u>大衛</u>誅之</h2> <u>掃羅</u>死後、<u>大衛</u>殺<u>亞瑪力</u>人而歸、居<u>細革拉</u>二日、
撒下 1:2 至第三日、有人自<u>掃羅</u>營來、衣服撕裂、首蒙塵埃、至<u>大衛</u>前伏地而拜、
撒下 1:3 <u>大衛</u>問之曰、爾奚自、曰、自<u>以色列</u>營逃遁而來、
撒下 1:4 <u>大衛</u>曰、其事如何、爾明以告我、曰、軍士 軍士原文作民下同由陣逃遁、倒斃者甚眾、<u>掃羅</u>與其子<u>約拿單</u>亦死、
撒下 1:5 <u>大衛</u>問來告之少者曰、<u>掃羅</u>與<u>約拿單</u>死、爾何以知之、
撒下 1:6 來告之少者曰、我偶至<u>基利波阿</u>山、見<u>掃羅</u>倚於槍、戰車馬卒追襲其後、
撒下 1:7 彼回首見我、則呼我來、我曰、我在此、
撒下 1:8 彼曰、爾為誰、我曰、<u>亞瑪力</u>人、
撒下 1:9 彼曰、我首暈心昏、生命僅存、求爾近我身殺我、
撒下 1:10 我 見其將仆於地、且知其仆後必不能生、遂近其身以殺之、取其首上之冕、臂上之釧、攜至我主前、
撒下 1:11 <u>大衛</u>遂裂衣、從者亦然、
撒下 1:12 為<u>掃羅</u>、為<u>掃羅</u>子<u>約拿單</u>、為主之民、為<u>以色列</u>族、悲哀哭泣、禁食至暮、因其亡於刃也、
撒下 1:13 <u>大衛</u>問來告之少者曰、爾何方人、曰、我乃<u>亞瑪力</u>旅人之子、
撒下 1:14 <u>大衛</u>曰、爾舉手殺主所立受膏者、何竟不畏乎、
撒下 1:15 <u>大衛</u>召一少者曰、可前而殺斯人、<u>大衛</u>謂斯人曰、爾口自證云、我殺主所立受膏者、此爾自取死亡、 此爾自取死亡原文作爾血歸於爾首少者遂擊之死、○
<h2> <u>大衛</u>作哀歌弔<u>掃羅</u>及其子
</h2>
撒下 1:16 a
撒下 1:17 <u>大衛</u>作哀歌、弔<u>掃羅</u>及其子<u>約拿單</u>、
撒下 1:18 命以此歌訓<u>猶大</u>人、其歌名弓歌、載於亞沙珥 亞沙珥或譯正者書、
撒下 1:19 歌曰、<u>以色列</u>顯者、殞於崇邱、可歎英雄死亡、
撒下 1:20 勿告於<u>迦特</u>邑、勿傳於<u>亞實基倫</u>衢、恐<u>非利士</u>之女、聞而歡欣、恐未受割禮者之女、聆而喜樂、
撒下 1:21 願<u>基利波阿</u>山、不蒙露零雨降、無田產物以獻祭、因英雄之干、見棄於彼、<u>掃羅</u>之干、彷彿未傅以膏、
撒下 1:22 <u>約拿單</u>之弓不曾退、必流敵人之血、<u>掃羅</u>之刃不徒回、必剖勇士之脂、
撒下 1:23 <u>掃羅</u>與<u>約拿單</u>生時相愛相悅、死時亦不相離、惟彼二人、比鷹更捷、較獅愈猛、
撒下 1:24 <u>以色列</u>眾女、當為<u>掃羅</u>哀哭、彼曾衣爾以華美之絳衣、以金飾飾爾之服、
撒下 1:25 可歎英雄偃仆於陣中、<u>約拿單</u>見殺於己之崇邱、
撒下 1:26 我兄<u>約拿單</u>歟、我為爾傷慟不勝、我甚悅爾、我之愛爾 或作爾之愛我奇異非常、較愛婦女之愛尤甚、
撒下 1:27 可歎英雄其殞哉、戰具其壞哉、
撒下 2:1 <h2><u>大衛</u>遵主命率從人詣<u>希伯崙</u> <u>猶大</u>人於彼立之為王</h2> 此後、<u>大衛</u>問主曰、我上<u>猶大</u>一邑、可乎、主應之曰、可上、<u>大衛</u>曰、當上何邑、曰、<u>希伯崙</u>、
撒下 2:2 於是<u>大衛</u>偕二妻、即<u>耶斯烈</u>女<u>亞希暖</u>、與曾適<u>迦密</u>人<u>拿八</u>之<u>亞比該</u>、咸上<u>希伯崙</u>、
撒下 2:3 <u>大衛</u>亦率從者與各人之眷屬偕上、使居於屬<u>希伯崙</u>之諸邑、
撒下 2:4 <u>猶大</u>人至<u>希伯崙</u>、膏<u>大衛</u>立為<u>猶大</u>族之王、或告<u>大衛</u>曰、葬<u>掃羅</u>者、乃<u>基列</u>之<u>雅比</u>人、
<h2> <u>大衛</u>嘉<u>基列</u>之<u>雅比</u>人優待<u>掃羅</u>並勉勵之
</h2>
撒下 2:5 <u>大衛</u>遣使往見<u>基列</u>之<u>雅比</u>人、謂之曰、爾厚待爾主王<u>掃羅</u>、以之安葬、願主賜福於爾、
撒下 2:6 爾曹既行此事、願主以恩寵與誠實施爾、我亦為此恩待爾、
撒下 2:7 今爾主王<u>掃羅</u>已終、<u>猶大</u>族已膏我立為其王、爾亦當堅志 爾亦當堅志或作爾曹勿怯為豪傑、○
<h2> <u>押尼珥</u>立<u>掃羅</u>子<u>伊施波設</u>為王
</h2>
撒下 2:8 <u>掃羅</u>軍長<u>尼珥</u>子<u>押尼珥</u>、導<u>掃羅</u>子<u>伊施波設</u> 伊施波設又作益博設下同渡河、至<u>瑪哈念</u>、
撒下 2:9 立之為王、以轄<u>基列</u>、<u>亞書利</u>、<u>耶斯烈</u>、<u>以法蓮</u>、<u>便雅憫</u>、及<u>以色列</u>人眾、
撒下 2:10 <u>掃羅</u>子<u>伊施波設</u>始為<u>以色列</u>王時、年四十歲、在位二年、惟<u>猶大</u>族從<u>大衛</u>、
撒下 2:11 <u>大衛</u>在<u>希伯崙</u>為王、轄<u>猶大</u>族七年有六月、○
<h2> 從<u>押尼珥</u>與<u>約押</u>者各十二人彼此相角相刺同時殞滅
</h2>
撒下 2:12 <u>尼珥</u>子<u>押尼珥</u>與<u>掃羅</u>子<u>伊施波設</u>之臣僕、出<u>瑪哈念</u>、往<u>基遍</u>、
撒下 2:13 <u>西魯雅</u>子<u>約押</u>與<u>大衛</u>之臣僕亦出、在<u>基遍</u>池旁相遇、乃坐、一在池左、一在池右、
撒下 2:14 <u>押尼珥</u>謂<u>約押</u>曰、不如使者起、戲於我前、<u>約押</u>曰、可、
撒下 2:15 <u>掃羅</u>子<u>伊施波設</u>之臣僕、即屬<u>便雅憫</u>支派十二人、遂起而前、<u>大衛</u>之臣僕十二人亦然、
撒下 2:16 各執敵首、以刀互刺其脇、彼此殞亡、故名其處曰<u>希利甲</u> <u>哈素林</u>、 譯即刀田之義即在<u>基遍</u>、
撒下 2:17 是日因以大戰、<u>押尼珥</u>與<u>以色列</u>人為<u>大衛</u>臣僕所敗、
<h2> <u>約押</u>弟<u>亞撒黑</u>見殺
</h2>
撒下 2:18 在彼有<u>西魯雅</u>三子、即<u>約押</u>、<u>亞比篩</u>、<u>亞撒黑</u>、<u>亞撒黑</u>足捷如曠野之鹿、
撒下 2:19 <u>亞撒黑</u>追<u>押尼珥</u>、緊追其後、不偏於左、不偏於右、
撒下 2:20 <u>押尼珥</u>回顧曰、爾乃<u>亞撒黑</u>乎、答曰、是也、
撒下 2:21 <u>押尼爾</u>曰、爾或偏於左、或偏於右、可執少者一人、褫其戎服、<u>亞撒黑</u>仍追不離、
撒下 2:22 <u>押尼珥</u>又謂<u>亞撒黑</u>曰、爾離我勿追、恐我擊爾於地、 我若殺爾、我何面目見爾兄<u>約押</u>乎、
撒下 2:23 <u>亞撒黑</u>不聽、仍追之不離、<u>押尼珥</u>以槍由後擊之、洞其腹、槍從其後出、 或作押尼珥以槍之後刃刺其腹洞穿其背<u>亞撒黑</u>即仆而死、眾至<u>亞撒黑</u>仆而死之所、乃止、
<h2> <u>約押</u>從<u>押尼珥</u>勸吹角罷戰
</h2>
撒下 2:24 <u>約押</u>與<u>亞比篩</u>追<u>押尼珥</u>、日入時、至<u>基亞</u>相對之<u>亞瑪岡</u>、在<u>基遍</u>曠野之道、
撒下 2:25 <u>便雅憫</u>人集為一隊從<u>押尼珥</u>、立於一岡上、
撒下 2:26 <u>押尼珥</u>呼<u>約押</u>曰、豈可任刃傷人永不已乎、豈不知終必苦乎、民追其兄弟、爾不止之、將至何時、
撒下 2:27 <u>約押</u>曰、我指永生天主而誓、如爾不開爭端、則民自今晨不追其兄弟矣、 或作爾若不言民至明晨始不追其兄弟
撒下 2:28 <u>約押</u>吹角、民皆止立、不復追<u>以色列</u>人、亦不復戰、
撒下 2:29 <u>押尼珥</u>與其從者終夜行平原、 平原或作<u>亞拉巴</u>渡<u>約旦</u>經<u>畢倫</u>、至<u>瑪哈念</u>、
撒下 2:30 <u>約押</u>不追<u>押尼珥</u>而歸、聚集一切戰士、 一切戰士原文作眾民<u>大衛</u>臣僕中喪十九人、及<u>亞撒黑</u>、
撒下 2:31 <u>便雅憫</u>族與<u>押尼珥</u>所率者、死三百六十人、俱為<u>大衛</u>臣僕所殺、
<h2> <u>亞撒黑</u>葬
</h2>
撒下 2:32 眾取<u>亞撒黑</u>屍、歸<u>伯利恆</u>、葬於其父之墓、<u>約押</u>與從者終夜而行、黎明至<u>希伯崙</u>、
撒下 3:1 <h2><u>掃羅</u> <u>大衛</u>二家久戰<u>大衛</u>家日強<u>掃羅</u>家日弱</h2> <u>掃羅</u>家與<u>大衛</u>家戰、為日已久、<u>大衛</u>家愈強、<u>掃羅</u>家愈弱、○
<h2> <u>大衛</u>於<u>希伯崙</u>生六子
</h2>
撒下 3:2 <u>大衛</u>在<u>希伯崙</u>生數子、長子<u>安嫩</u>、乃<u>耶斯烈</u>女<u>亞希暖</u>所出、
撒下 3:3 次子<u>基利押</u>、乃曾適<u>拿八</u> <u>迦密</u>女<u>亞比該</u>所出、三子<u>押沙龍</u>、乃<u>基述</u>王<u>達買</u>女<u>瑪迦</u>所出、
撒下 3:4 四子<u>亞多尼雅</u>、乃<u>哈及</u>所出、五子<u>示法提雅</u>、乃<u>亞比他</u>所出、
撒下 3:5 六子<u>以特念</u>、乃<u>大衛</u>妻<u>以格拉</u>所出、<u>大衛</u>此六子、俱出於<u>希伯崙</u>、○
撒下 3:6 <u>掃羅</u>家與<u>大衛</u>家相戰時、<u>押尼珥</u>力助<u>掃羅</u>家、
<h2> <u>伊施波設</u>責<u>押尼珥</u>已辱其父<u>掃羅</u>妃<u>押尼珥</u>怒憾之
</h2>
撒下 3:7 初、<u>掃羅</u>有妃名<u>利斯巴</u>、乃<u>愛亞</u>之女、<u>依施波設</u>責<u>押尼珥</u>曰、我父之妃、爾何玷辱、
撒下 3:8 <u>押尼珥</u>因<u>伊施波設</u>之言、怒甚、曰、我今日不從<u>猶大</u>族、恩待爾父<u>掃羅</u>家、及其兄弟朋友、不付爾於<u>大衛</u>手、 或作護爾不陷於大衛手爾竟為此婦詰責我、我豈犬首乎、 或作我豈猶大之犬首乎我今日恩待爾父<u>掃羅</u>家及其兄弟朋友不付於<u>大衛</u>手今日乃為此婦責我乎
撒下 3:9 我<u>押尼珥</u>若不循主所誓於<u>大衛</u>者、為<u>大衛</u>而行、則願主從重罰我、
撒下 3:10 必移國於<u>掃羅</u>家、建立<u>大衛</u>位、治理<u>以色列</u>及<u>猶大</u>、自<u>但</u>至<u>別是巴</u>、
撒下 3:11 <u>伊施波設</u>懼<u>押尼珥</u>、一言不敢答、
<h2> <u>押尼珥</u>願臣<u>大衛</u> <u>大衛</u>與約攜己妻<u>米甲</u>來乃許為臣
</h2>
撒下 3:12 <u>押尼珥</u>遣使往見<u>大衛</u>、謂之曰、此國屬誰乎、又曰、與我立約、我則助爾、使<u>以色列</u>人皆歸爾、
撒下 3:13 <u>大衛</u>曰、善、我與爾立約、惟欲爾行一事、爾來覿我面時、必攜<u>掃羅</u>女<u>米甲</u>偕來、否則不能覿我面、
撒下 3:14 <u>大衛</u>遣使往見<u>掃羅</u>子<u>伊施波設</u>曰、以我妻<u>米甲</u>反於我、即昔我以<u>非利士</u>人之陽皮一百所聘者、
撒下 3:15 <u>伊施波設</u>遣人將<u>米甲</u>自其夫<u>拉億</u>子<u>帕提</u>家、攜之歸、
撒下 3:16 <u>米甲</u>夫隨於後、且行且哭、直至<u>巴戶琳</u>、<u>押尼珥</u>曰、爾可歸、<u>帕提</u>乃歸、○
<h2> <u>押尼珥</u>勸<u>以色列</u>歸<u>大衛</u>
</h2>
撒下 3:17 <u>押尼珥</u>說<u>以色列</u>長老曰、爾素願<u>大衛</u>為王、治理爾曹、
撒下 3:18 今可隨願以行、主亦曾許<u>大衛</u>曰、我必藉我僕<u>大衛</u>手、救我民<u>以色列</u>、脫於<u>非利士</u>人手、及諸敵手、
撒下 3:19 <u>押尼珥</u>亦說<u>便雅憫</u>人、又往<u>希伯崙</u>、以<u>以色列</u>及<u>便雅憫</u>全家所欲為者、告<u>大衛</u>、
<h2> <u>押尼珥</u>見<u>大衛</u> <u>大衛</u>宴之遣之歸
</h2>
撒下 3:20 <u>押尼珥</u>至<u>希伯崙</u>見<u>大衛</u>、從之者二十人、<u>大衛</u>為<u>押尼珥</u>及從者設宴、
撒下 3:21 <u>押尼珥</u>謂<u>大衛</u>曰、我且起、往集<u>以色列</u>人眾、來見我主我王、與王立約、使王可遂心願以為王、<u>大衛</u>遣<u>押尼珥</u>安然而去、
撒下 3:22 <u>約押</u>與<u>大衛</u>臣僕攻敵軍而歸、攜奪獲之貨財甚多、時、<u>押尼珥</u>已離<u>希伯崙</u>、<u>大衛</u>已遣之安然而去、
<h2> <u>約押</u>歸忌<u>大衛</u>任<u>押尼珥</u>去
</h2>
撒下 3:23 <u>約押</u>及所率之全軍既至、或告<u>約押</u>曰、<u>尼珥</u>之子<u>押尼珥</u>來見王、王遣之安然而去、
撒下 3:24 <u>約押</u>入見王曰、王果何為、<u>押尼珥</u>至此、爾何遣之去耶、
撒下 3:25 豈知<u>尼珥</u>之子<u>押尼珥</u>至此乃欺爾、欲窺伺爾之出入、與凡所為耳、
<h2> <u>約押</u>殺<u>押尼珥</u>
</h2>
撒下 3:26 <u>約押</u>自<u>大衛</u>前而退、遣使追<u>押尼珥</u>、及於<u>西拉</u>井旁、乃使之返、<u>大衛</u>不知、
撒下 3:27 <u>押尼珥</u>返<u>希伯崙</u>、<u>約押</u>導之於邑門、佯欲與言密事、乃在彼刺其腹、致之於死、以報殺弟<u>亞撒黑</u>之仇、
<h2> <u>大衛</u>詛<u>約押</u>因殺<u>押尼珥</u>
</h2>
撒下 3:28 後、<u>大衛</u>聞之曰、流<u>尼珥</u>子<u>押尼珥</u>之血、我與我國在主前永無辜、
撒下 3:29 流其血 之罪、歸<u>約押</u>首、及其父之全家、願<u>約押</u>家患白濁者、有癩疾者、扶杖而行者、亡於刃者、匱乏飲食者、恆有不絕、
撒下 3:30 <u>約押</u>與弟<u>亞比篩</u>、殺<u>押尼珥</u>、因昔戰於<u>基遍</u>、<u>押尼珥</u>殺其弟<u>亞撒黑</u>故、
撒下 3:31 <u>大衛</u>謂<u>約押</u>及偕之之眾民曰、當裂衣衣麻、在<u>押尼珥</u>櫬前舉哀、<u>大衛</u>王亦隨其櫬、
撒下 3:32 葬<u>押尼珥</u>於<u>希伯崙</u>、王在其墓旁、舉聲而哭、眾民亦哭、
<h2> <u>大衛</u>弔<u>押尼珥</u>
</h2>
撒下 3:33 王弔<u>押尼珥</u>曰、<u>押尼珥</u>死、何竟如愚妄者死乎、
撒下 3:34 爾手未受縶縛、爾足未就銅索、爾之死亡、猶人亡於匪類手中、 手中原文作前眾民更為之哀哭、
撒下 3:35 時未及暮、眾民來前、請<u>大衛</u>飲食、<u>大衛</u>誓曰、如我在日未入之先、嘗餅或他物、願主從重罰我、
撒下 3:36 眾民見此甚悅、凡王所為、眾民無不悅、
撒下 3:37 當日<u>以色列</u>眾民、咸知殺<u>尼珥</u>子<u>押尼珥</u>、非出於王意、
撒下 3:38 王謂臣僕曰、今日在<u>以色列</u>中殞亡元帥 元帥或作牧伯之大丈夫、爾曹豈不知乎、
撒下 3:39 我始受膏為王、今尚荏弱、此<u>西魯雅</u>二子強於我、願主循惡人所行之惡而報之、
撒下 4:1 <h2><u>以色列</u>人聞<u>押尼珥</u>卒遂懼</h2> <u>掃羅</u>子聞<u>押尼珥</u>死於<u>希伯崙</u>則喪膽、<u>以色列</u>人眾亦皆驚懼、
撒下 4:2 <u>掃羅</u>子<u>伊施波設</u>有二軍長、一名<u>巴拿</u>、一名<u>利甲</u>、乃<u>便雅憫</u>支派、<u>比綠</u>人<u>臨門</u>之子、<u>比綠</u>亦屬<u>便雅憫</u>支派、
撒下 4:3 昔此<u>比綠</u>人遁至<u>基他音</u>、旅於彼直至斯日、 斯日即二人離基他音往弒伊施波設日見下文五節起○
撒下 4:4 <u>掃羅</u>子<u>約拿單</u>有一子跛足者、名<u>米非波設</u>、<u>掃羅</u>及<u>約拿單</u>陣亡之消息、自<u>耶斯烈</u>傳至時、彼方五歲、乳媼抱之而遁、因趨急、子墮地、因而跛足、○
<h2> <u>巴拿</u> <u>利甲</u>暗刺<u>伊施波設</u>攜其首級詣<u>希伯崙</u>見<u>大衛</u>
</h2>
撒下 4:5 一日、<u>比綠</u>人<u>臨門</u>二子、<u>利甲</u>與<u>巴拿</u>至、日方中時、入<u>伊施波設</u>家、<u>伊施波設</u>適午寢、
撒下 4:6 <u>利甲</u>及其兄<u>巴拿</u>入室、佯欲取麥、遂刺其腹而遁、
撒下 4:7 蓋二人入室時、<u>伊施波設</u>在臥室寢於床、乃擊而弒之、斬其首級、取之去、由平原終夜而行、
撒下 4:8 攜<u>伊施波設</u>之首級、至<u>希伯崙</u>見<u>大衛</u>王、謂王曰、爾敵<u>掃羅</u>曾欲害爾命、此其子<u>伊施波設</u>之首級也、主今日為我主我王復仇在<u>掃羅</u>及其子之身、
<h2> <u>大衛</u>命殺二弒君者瘞<u>伊施波設</u>首級
</h2>
撒下 4:9 <u>大衛</u>謂<u>比綠</u>人<u>臨門</u>子<u>利甲</u>、及<u>利甲</u>兄<u>巴拿</u>曰、我指援 援原文作贖我命脫於諸難永生天主而誓、
撒下 4:10 昔有人報我曰、<u>掃羅</u>已死、自以為報佳音必獲賞、我反執而殺之於<u>細革拉</u>、
撒下 4:11 況爾惡人、入無辜者之家、殺之於床、我豈能不討其血於爾手、滅爾於地乎、
撒下 4:12 <u>大衛</u>命少者殺之、斷其手足、懸於<u>希伯崙</u>池旁、以<u>伊施波設</u>之首級、葬於<u>希伯崙</u> <u>押尼珥</u>墓、
撒下 5:1 <h2><u>以色列</u>諸支派詣<u>希伯崙</u>立<u>大衛</u>為王</h2> <u>以色列</u>諸支派、至<u>希伯崙</u>見<u>大衛</u>、曰、我為爾骨肉、
撒下 5:2 昔<u>掃羅</u>為我王時、爾已率<u>以色列</u>人出入、主曾許爾曰、爾必牧我民<u>以色列</u>、必為君治理<u>以色列</u>、
撒下 5:3 於是<u>以色列</u>諸長老至<u>希伯崙</u>見王、<u>大衛</u>王在<u>希伯崙</u>、與之立約於主前、諸長老膏<u>大衛</u>立為<u>以色列</u>王、
<h2> <u>大衛</u>三十歲即位
</h2>
撒下 5:4 <u>大衛</u>即位時、年三十歲、在位四十年、
撒下 5:5 在<u>希伯崙</u>為<u>猶大</u>王、歷七年有六月、在<u>耶路撒冷</u>為眾<u>以色列</u>及<u>猶大</u>王、歷三十三年、
<h2> <u>大衛</u>取<u>郇</u>建都於彼
</h2>
撒下 5:6 <u>大衛</u>與從者至<u>耶路撒冷</u>、欲攻居斯地之<u>耶布斯</u>人、<u>耶布斯</u>人謂<u>大衛</u>曰、如爾不能逐跛者瞽者、則不能入此、蓋意<u>大衛</u>必不能入此也、
撒下 5:7 然<u>大衛</u>攻取<u>郇</u>之保障、<u>郇</u>之保障即<u>大衛</u>之城、
撒下 5:8 當日<u>大衛</u>曰、凡能 入城至引水溝、擊<u>耶布斯</u>人、與我心所惡之跛者瞽者、 則必得賞、從此有諺語云、瞽者、跛者、不得入室、
撒下 5:9 <u>大衛</u>居於保障、名之曰<u>大衛</u>之城、自<u>米羅</u>以內環建墻垣、
撒下 5:10 自此<u>大衛</u>日漸昌大、蓋主萬有之天主祐之、
<h2> <u>推羅</u>王<u>希蘭</u>遣使率工來為建殿
</h2>
撒下 5:11 <u>推羅</u> <u>推羅</u>原文作<u>瑣珥</u>下同王<u>希蘭</u>、遣使攜柏香木、與木工石工、至<u>大衛</u>所、為<u>大衛</u>建宮殿、
撒下 5:12 <u>大衛</u>知主立己為<u>以色列</u>王、又知主為其民<u>以色列</u>故、使其國振興、○
<h2> <u>大衛</u>於<u>耶路撒冷</u>生子十一
</h2>
撒下 5:13 <u>大衛</u>自<u>希伯崙</u>至 <u>耶路撒冷</u>後、又娶<u>耶路撒冷</u>女、立為后妃、誕生子女、
撒下 5:14 在<u>耶路撒冷</u>所生之子、其名如左、<u>沙母亞</u>、<u>朔巴</u>、<u>拿單</u>、<u>所羅門</u>、
撒下 5:15 <u>益轄</u>、<u>以利書亞</u>、<u>尼斐</u>、<u>雅斐亞</u>、
撒下 5:16 <u>以利沙瑪</u>、<u>以利雅大</u>、<u>以利法列</u>、○
撒下 5:17 <u>非利士</u>人聞<u>大衛</u>受膏為<u>以色列</u>王、咸上而索之、<u>大衛</u>聞之、入保障、
撒下 5:18 <u>非利士</u>人至、散布於<u>利乏音</u>谷、
<h2> <u>大衛</u>奉天主命擊<u>非利士</u>人於<u>巴力毘拉心</u>
</h2>
撒下 5:19 <u>大衛</u>問主曰、我上而攻<u>非利士</u>人可乎、主以彼付於我手乎、主諭<u>大衛</u>曰、可上、我必以彼付於爾手、
撒下 5:20 <u>大衛</u>至<u>巴力毘拉心</u>、在彼擊敗<u>非利士</u>人、曰、主於我前沖破敵人、如水之沖激然、故名其地曰<u>巴力毘拉心</u>、 譯即沖破處之義
撒下 5:21 <u>非利士</u>人遺其偶像、<u>大衛</u>與從者取之、
<h2> 復擊之於桑林
</h2>
撒下 5:22 <u>非利士</u>人復上、散布於<u>利乏音</u>谷、
撒下 5:23 <u>大衛</u>問主、主曰、勿迎之而上、當轉至其後、從桑林相對之處攻之、
撒下 5:24 爾聞桑樹杪有步履聲、則當速往、因其時主已先爾而行、攻<u>非利士</u>之軍旅、
撒下 5:25 <u>大衛</u>遵主所命而行、攻<u>非利士</u>人、自<u>迦巴</u>至<u>基色</u>、
撒下 6:1 <h2><u>大衛</u>率眾由<u>基列耶琳</u>請約匱</h2> <u>大衛</u>又集軍士三萬、在<u>以色列</u>中一切所擇者、
撒下 6:2 <u>大衛</u>起、率從之之眾、至<u>猶大</u>之<u>巴拉</u>、 見歷代上十三章六節欲自彼將天主之匱請之來、民在匱前呼籲居匱上二基路伯間萬有之主之名、 或作此匱乃以居基路伯間萬有之主之名名者
撒下 6:3 以天主匱自岡上之<u>亞比拿達</u>家舁出、載於新車、亞<u>比拿達</u>二子、<u>烏撒</u>與<u>亞希約</u>御此新車、
撒下 6:4 天主之匱、舁出岡上之<u>亞比拿達</u>家時、 <u>烏撒</u>行於匱旁、<u>亞希約</u>行於匱前、
撒下 6:5 <u>大衛</u>及<u>以色列</u>族眾、舞蹈在主前、以柏木所製各類樂器、及琴、瑟、鼓、鈸、鑼、作樂、 歷代上十三章七節作大衛及以色列眾極力舞蹈謳歌在主前用琴瑟鑼鼓角作樂
<h2> <u>烏撒</u>僭扶約匱主怒誅之
</h2>
撒下 6:6 至<u>拿艮</u>禾場、 牽車之牛脫軛、 或作牛驚而奔<u>烏撒</u>以手扶天主之匱、
撒下 6:7 主怒<u>烏撒</u>、因此誤、擊之、乃死於天主之匱旁、
撒下 6:8 主擊<u>烏撒</u>、<u>大衛</u>不悅、遂名其地曰<u>毘利斯烏撒</u>、 譯即擊<u>烏撒</u>處之義至於今日其名猶存、
撒下 6:9 是日<u>大衛</u>畏懼主、曰、主之匱豈可至我所乎、
撒下 6:10 於是<u>大衛</u>不敢請主之匱至於己所、入<u>大衛</u>之城、乃請至<u>迦特</u>人<u>俄別以東</u>家、
<h2> 主以約匱故賜福<u>俄別以東</u>家
</h2>
撒下 6:11 主之匱在 在原文作居<u>俄別以東</u>家三月、主賜福於<u>俄別以東</u>及其全家、
撒下 6:12 或告<u>大衛</u>王曰、主因天主之匱、賜福於<u>俄別以東</u>家及凡所有、<u>大衛</u>遂往、由<u>俄別以東</u>家、歡然請天主之匱、至<u>大衛</u>之城、
<h2> <u>大衛</u>請約匱至<u>郇</u>獻祭舞蹈於約匱前
</h2>
撒下 6:13 舁主匱之人行六步、<u>大衛</u>宰牛與肥犢獻祭、
撒下 6:14 <u>大衛</u>衣細麻以弗得、極力舞蹈於主前、
撒下 6:15 <u>大衛</u>及<u>以色列</u>族眾、歡呼吹角、請主之匱上、
<h2> <u>大衛</u>妻<u>米甲</u>見<u>大衛</u>舞蹈遂藐視之
</h2>
撒下 6:16 主之匱入<u>大衛</u>之城時、<u>掃羅</u>女<u>米甲</u>自窗觀望、見<u>大衛</u>踴躍舞蹈於主前、中心藐視之、
<h2> <u>大衛</u>置約匱於所備之幕中獻祭歡宴
</h2>
撒下 6:17 眾請主之匱入、置於其所、在<u>大衛</u>所張之幕、<u>大衛</u>於主前獻火焚祭及平安祭、
撒下 6:18 <u>大衛</u>獻火焚祭及平安祭已畢、則奉萬有之主之名、為民祝福、
撒下 6:19 分賜<u>以色列</u>眾、無論男女、人各麵餅一、肉一臠、 肉一臠或作酒一罇乾葡萄餅一、然後民眾各歸其家、
<h2> <u>米甲</u>譏<u>大衛</u>舞於約匱前因而不育至死
</h2>
撒下 6:20 <u>大衛</u>歸己家、欲為眷屬祝福、<u>掃羅</u>女<u>米甲</u>出迎<u>大衛</u>、曰、今日<u>以色列</u>王、在臣僕之婢前露體、如輕賤者然、王榮何其大耶、
撒下 6:21 <u>大衛</u>謂<u>米甲</u>曰、是在主前也、主棄爾父及其全家、選擇我、命我為主之民<u>以色列</u>君、我必舞蹈在主前、
撒下 6:22 我必更加自賤、自視卑微、至於爾所云之婢、彼反敬我、
撒下 6:23 由是<u>掃羅</u>女<u>米甲</u>不復生育子女、至於死之日、
撒下 7:1 <h2><u>大衛</u>思議為主建殿先知<u>拿單</u>初然之後得主默示乃禁之</h2> 王居宮中、主賜以平康、不為四周之敵所擾、
撒下 7:2 謂先知<u>拿單</u>曰、我居柏香木宮中、而天主之匱、反在 在原文作居帷幔內、
撒下 7:3 <u>拿單</u>謂王曰、爾可隨心意以行、主必祐爾、
撒下 7:4 是夜主默示<u>拿單</u>曰、
撒下 7:5 爾往諭我僕<u>大衛</u>曰、主如是云、建造殿宇為我居處、豈爾所可乎、 或作爾欲建殿為我居乎
撒下 7:6 我自導<u>以色列</u>人出<u>伊及</u>時、至於今日、未嘗居殿、恆居帳幕帷幔、
撒下 7:7 凡我偕<u>以色列</u>人行時、<u>以色列</u>支派 中之士師、即我所命牧我民<u>以色列</u>者、我何曾謂其一曰、爾何不為我造柏香木之殿乎、
撒下 7:8 今當告我僕<u>大衛</u>曰、萬有之主如是云、昔我自羊牢中、自羊群後召爾、立為我民<u>以色列</u>之君、
撒下 7:9 爾無論何往、我恆祐爾、絕爾諸敵於爾前、使爾得大名、如世間顯赫者之名、
撒下 7:10 我欲為我民<u>以色列</u>備一居所、栽培之安然而居、不復恐懼、惡類不復如昔擾害之、
撒下 7:11 不復如曩時我命士師、治我民<u>以色列</u>時 擾害之焉、我必賜安於爾不為敵所害、我亦應許爾、必為爾建立家室、
<h2> 許以子繼其位蒙祐建殿
</h2>
撒下 7:12 迨爾年壽已滿、與爾列祖同寢、我必使爾所出之苗裔、 所出之苗裔或作所生之子繼爾位、我亦必鞏固其國、
撒下 7:13 彼將為我名建殿、我必堅定其國位、永久不廢、
撒下 7:14 我必為其父、彼必為我之子、彼若犯罪、我必責之、如人之責其子然、 原文作我則以人之杖以人之責責之
撒下 7:15 但我之仁慈、 仁慈或作恩寵仍不離之、如曾離<u>掃羅</u>、即我於爾前所棄者、
撒下 7:16 爾家與爾國必穩立於我前、 於我前原文作於爾前至於永遠、爾國位必堅定至於永遠、
撒下 7:17 <u>拿單</u>循此諸言、循此默示、以告<u>大衛</u>、
<h2> <u>大衛</u>禱主並謝主恩
</h2>
撒下 7:18 於是<u>大衛</u>王入 主之匱所、坐於主前 禱曰、主天主歟、我何人斯、我家為何等、乃使我至於此、
撒下 7:19 主天主歟、此恩在主目中猶以為小、更許施恩於僕之家、至於久遠、主天主歟、世人豈有蒙主如此之恩待者乎、
撒下 7:20 僕人<u>大衛</u>更有何言可禱於主前哉、蓋主天主素知僕也、
撒下 7:21 主行此大事、使僕知之、乃緣主所許之言、並循主之意旨、
撒下 7:22 故當尊主天主為至大、無有比主者、主之外再無天主、此我耳中所聞者、
撒下 7:23 世間有何民、可比主之民<u>以色列</u>乎、天主親往救贖<u>以色列</u>、立為己民、宣揚大名、又在主自<u>伊及</u>所贖之民前、為主之國、施行大而可畏之事、逐列國 之人、及其 諸神、
撒下 7:24 主使主之民<u>以色列</u>為主之民至於永遠、主亦為其天主、
撒下 7:25 主天主所許僕與僕家之言、今求主應驗、至於永遠、願主循主所言而行、
撒下 7:26 願人永尊主名為大、曰、萬有之主天主、為治<u>以色列</u>之天主、亦願主之僕<u>大衛</u>之家、堅定於主前、
撒下 7:27 萬有之主<u>以色列</u>之天主、既許僕曰、我必為爾建立家室、故僕敢於主前祈禱若是、
撒下 7:28 主天主歟、惟爾為天主、所言真實無妄、既允賜如此之福於僕、
撒下 7:29 今求主賜福於僕之家、俾得永存於主前、因主天主已曾言之、願僕之家恆蒙主賜福焉、
撒下 8:1 <h2><u>大衛</u>制服<u>非利士</u>人與<u>摩押</u>人</h2> 此後<u>大衛</u>擊<u>非利士</u>人、服之、自其手取<u>米鐵安瑪</u>、 米鐵安瑪歷代上十八章一節作迦特與其鄉里
撒下 8:2 又擊<u>摩押</u>人使其人伏地、以繩量度、量二繩殺之、量一繩存之、於是<u>摩押</u>人服役<u>大衛</u>而納貢焉、
<h2> 敗<u>哈大底謝</u>與<u>亞蘭</u>人
</h2>
撒下 8:3 <u>大衛</u>往<u>伯拉河</u>、欲得其境、則擊<u>瑣巴</u>王<u>利合</u>子<u>哈大底謝</u>、
撒下 8:4 獲其馬卒一千七百、步卒二萬、將戰車之馬、斷其足筋、僅存車一百乘、 將戰車之馬斷其足筋僅存車一百乘或作將馬斷其足筋僅存馬一百未斷其足筋
撒下 8:5 <u>大瑪色</u>之<u>亞蘭</u>人、來助<u>哈大底謝</u>、<u>大衛</u>殺<u>亞蘭</u>人二萬二千、
撒下 8:6 <u>大衛</u>在<u>大瑪色</u>之<u>亞蘭</u>地、設戍兵、 戍兵或作方伯下同於是<u>亞蘭</u>人服役<u>大衛</u>而納貢焉、<u>大衛</u>無論何往、主皆助之獲勝、
撒下 8:7 <u>大衛</u>奪<u>哈大底謝</u>臣僕所執之金盾、攜至<u>耶路撒冷</u>、
撒下 8:8 <u>大衛</u>王又自屬<u>哈大底謝</u>之<u>比他</u>、 <u>比他</u>或作<u>提罷</u>與<u>比羅他</u>二邑中、取銅甚多、<h2> <u>哈末</u>王<u>陀以</u>遣子<u>約蘭</u>詣見<u>大衛</u>賀勝饋禮</h2>
撒下 8:9 <u>哈末</u>王<u>陀以</u>聞<u>大衛</u>擊敗<u>哈大底謝</u>全軍、
撒下 8:10 遂遣子<u>約蘭</u>往見<u>大衛</u>王、問其安、為之祝福、以其攻<u>哈大底謝</u>而擊敗之、蓋<u>哈大底謝</u>曩時、屢與<u>陀以</u>戰、<u>約蘭</u>攜金銀銅之器、
<h2> <u>大衛</u>以所得之物獻於主
</h2>
撒下 8:11 <u>大衛</u>遂以此諸器區別為聖獻於主、亦曾將自制服列國所得之金銀區別為聖、
撒下 8:12 即自<u>亞蘭</u>、<u>摩押</u>、<u>亞捫</u>人、<u>非利士</u>人、<u>亞瑪力</u>人、並自<u>瑣巴</u>王<u>利合</u>子<u>哈大底謝</u>所得者、
<h2> 設防<u>以東</u>
</h2>
撒下 8:13 <u>大衛</u>在鹽谷、殺<u>以東</u> 以東原文作亞蘭人一萬八千、旋返而獲大名、 獲大名或作立記功碑
撒下 8:14 在<u>以東</u>全地設戍兵、<u>以東</u>人俱服役<u>大衛</u>、<u>大衛</u>無論何往、主皆助之獲勝、
撒下 8:15 <u>大衛</u>為<u>以色列</u>眾民之王、秉公行義、治其民眾、
<h2> 歷舉<u>大衛</u>諸臣
</h2>
撒下 8:16 <u>西魯雅</u>子<u>約押</u>為軍長、<u>亞希律</u>子<u>約沙法</u>為太史、
撒下 8:17 <u>亞希突</u>子<u>撒督</u>與<u>亞比亞他</u>子<u>亞希米勒</u>為 大祭司、<u>西賚亞</u>為繕寫、
撒下 8:18 <u>耶何耶大</u>子<u>比拿雅</u>為侍衛長、<u>大衛</u>眾子為祭司、 或作牧伯
撒下 9:1 <h2><u>大衛</u>召<u>米非波設</u></h2> <u>大衛</u>問曰、<u>掃羅</u>家尚有遺存者乎、我欲緣<u>約拿單</u>故、施恩於彼、
撒下 9:2 <u>掃羅</u>家有奴名<u>洗巴</u>、<u>大衛</u>召之來、問曰、汝<u>洗巴</u>乎、曰、奴是也、
撒下 9:3 王曰、<u>掃羅</u>家尚有人乎、我欲為天主施恩於彼、<u>洗巴</u>對王曰、尚有<u>約拿單</u>之一子、乃跛足者、
撒下 9:4 王問之曰、彼何在、<u>洗巴</u>對王曰、在<u>羅底巴</u>、<u>亞米利</u>子<u>瑪吉</u>家、
撒下 9:5 <u>大衛</u>遣人自<u>羅底巴</u> <u>亞米利</u>子<u>瑪吉</u>家、召之至、
撒下 9:6 <u>掃羅</u>孫<u>約拿單</u>子<u>米非波設</u>、來見<u>大衛</u>、伏地而拜、<u>大衛</u>呼曰、<u>米非波設</u>、曰、僕在此、
<h2> <u>大衛</u>緣<u>約拿單</u>故待之以恩寵以佐食並歸其祖遺之業
</h2>
撒下 9:7 <u>大衛</u>曰、勿懼、我緣爾父<u>約拿單</u>故、施恩於爾、以爾祖<u>掃羅</u>一切田畝、復歸於爾、並使爾恆食於我席、
撒下 9:8 <u>米非波設</u>復拜曰、僕何人斯、與已斃之犬何異、乃蒙王之眷顧如此、
<h2> 命<u>洗巴</u>役事<u>米非波設</u>
</h2>
撒下 9:9 王召<u>掃羅</u>奴<u>洗巴</u>來、謂之曰、凡屬<u>掃羅</u>及其家者、我已賜爾主人之子、
撒下 9:10 爾與爾眾子眾奴、當為其耕田、納田所產、使爾主人之子有糧可食、且爾主人之子<u>米非波設</u>恆食於我席、<u>洗巴</u>有子十五、奴二十、
撒下 9:11 <u>洗巴</u>對王曰、凡我主我王諭奴之命、奴悉遵行、 王又曰、<u>米非波設</u>恆食於我席、與王子無異、
撒下 9:12 <u>米非波設</u>有一幼子名<u>米加</u>、凡居<u>洗巴</u>家者、皆為<u>米非波設</u>之奴、
撒下 9:13 <u>米非波設</u>居<u>耶路撒冷</u>、因恆食於王之席、彼乃二足俱跛者、
撒下 10:1 <h2><u>大衛</u>遣使弔<u>哈嫩</u>喪父<u>哈嫩</u>辱之</h2> 此後<u>亞捫</u>王死、子<u>哈嫩</u>繼之為王、
撒下 10:2 <u>大衛</u>曰、昔<u>哈嫩</u>父<u>拿轄</u>曾厚待我、今我必厚待<u>哈嫩</u>、於是<u>大衛</u>遣臣僕往<u>哈嫩</u>所、唁其父喪、<u>大衛</u>臣僕至<u>亞捫</u>人之地、
撒下 10:3 <u>亞捫</u>人之侯伯、謂其主王<u>哈嫩</u>曰、<u>大衛</u>遣使唁王、王以為<u>大衛</u>果敬王父乎、彼遣其臣僕見王、乃欲窺探我城、以傾毀之、
撒下 10:4 於是<u>哈嫩</u>執<u>大衛</u>臣僕、薙其鬚之半、中截其衣、使露其下體而遣之歸、
撒下 10:5 其人深以為恥、或告<u>大衛</u>王、遂遣人迎之、命之曰、暫居<u>耶利哥</u>、俟鬚長而後歸、○
<h2> <u>亞捫</u>人假兵募卒欲與<u>大衛</u>戰
</h2>
撒下 10:6 <u>亞捫</u>人知<u>大衛</u>必憾之、 或作亞捫人見己於大衛前有惡名遣人招募<u>伯利合</u>之<u>亞蘭</u>人、及<u>瑣巴</u>之<u>亞蘭</u>人、步卒二萬、又招募<u>瑪迦</u>王之人一千、<u>多伯</u>人一萬二千、
<h2> <u>大衛</u>遣<u>約押</u> <u>亞比篩</u>戰敗之
</h2>
撒下 10:7 <u>大衛</u>聞之、遂遣<u>約押</u>率英武之全軍、
撒下 10:8 <u>亞捫</u>人出、列陣於城門前、<u>瑣巴</u>及<u>利合</u>之<u>亞蘭</u>人、<u>多伯</u>人、與<u>瑪迦</u>人、別列其陣於郊野、
撒下 10:9 <u>約押</u>見敵在其前後列陣、則由<u>以色列</u>精兵中選其最精者、列陣而與<u>亞蘭</u>人戰、
撒下 10:10 餘軍付弟<u>亞比篩</u>、使列陣而與<u>亞捫</u>人戰、
撒下 10:11 曰、如<u>亞蘭</u>人強於我、爾必助我、如<u>亞捫</u>人強於爾、我必助爾、
撒下 10:12 我儕當強我心壯我志、 或作我儕當奮勇勉力為我民、為我天主之諸邑而戰、惟願主任意以行、
撒下 10:13 <u>約押</u>與所率之軍、前往攻<u>亞蘭</u>人、<u>亞蘭</u>人遁於<u>約押</u>前、
撒下 10:14 <u>亞捫</u>人見<u>亞蘭</u>人遁、則亦遁於<u>亞比篩</u>前、遁入城、於是<u>約押</u>離<u>亞捫</u>人而返<u>耶路撒冷</u>、
<h2> <u>亞蘭</u>王召河外軍復戰<u>大衛</u>敗之於<u>希蘭</u>斬其將<u>朔巴</u>
</h2>
撒下 10:15 <u>亞蘭</u>人見己為<u>以色列</u>人所敗、則復集、
撒下 10:16 <u>哈大利謝</u> 哈大利謝即哈大底謝遣人招<u>伯拉</u>河外之<u>亞蘭</u>人、遂至<u>哈蘭</u>、<u>哈大利謝</u>軍長<u>朔巴</u>率之、
撒下 10:17 或告<u>大衛</u>、<u>大衛</u>遂集<u>以色列</u>眾、渡<u>約但</u>、至<u>希蘭</u>、<u>亞蘭</u>人迎<u>大衛</u>列陣而與之戰、
撒下 10:18 <u>亞蘭</u>人遁於<u>以色列</u>人前、<u>大衛</u>殺<u>亞蘭</u>人戰車七百乘之車卒、四萬步卒、 或作大衛毀亞蘭人之戰車七百乘殺其馬卒四萬又殺<u>哈大利謝</u>之軍長<u>朔巴</u>、
撒下 10:19 屬<u>哈大利謝</u>諸王、見己為<u>以色列</u>人所敗、即與<u>以色列</u>人和好而服事之、此後<u>亞蘭</u>人不敢助<u>亞捫</u>人矣、
撒下 11:1 <h2><u>約押</u>圍<u>拉巴</u>時<u>大衛</u>於<u>耶路撒冷</u>玷<u>拔示巴</u></h2> 諸王出戰後、一載既周、 或作周滿一年諸王出戰之時<u>大衛</u>又遣<u>約押</u>、率其臣僕、與<u>以色列</u>眾 出戰、又敗<u>亞捫</u>人、 又敗亞捫人或作毀亞捫人之地環攻<u>拉巴</u>、<u>大衛</u>仍居於<u>耶路撒冷</u>、
撒下 11:2 一日將暮、<u>大衛</u>自床起、行於王宮之平頂、見一婦沐浴、婦貌甚美、
撒下 11:3 <u>大衛</u>遣人問婦為誰、或曰、<u>以連</u>之女、<u>赫</u>人<u>烏利亞</u>之妻<u>拔示巴</u>、
撒下 11:4 <u>大衛</u>遣人取之、婦既至、<u>大衛</u>與之同寢、婦蒙不潔、浴而歸其家、 或作婦方因月經沐浴潔身大衛遣人取之婦既至大衛與之同寢婦遂歸家
撒下 11:5 婦懷孕、遣人告<u>大衛</u>曰、我懷孕矣、
<h2> <u>大衛</u>召<u>拔示巴</u>夫來婉言勸之歸以掩其事<u>烏利亞</u>弗敢歸
</h2>
撒下 11:6 <u>大衛</u>遣人往命<u>約押</u>曰、爾遣<u>赫</u>人<u>烏利亞</u>來見我、<u>約押</u>遣<u>烏利亞</u>見<u>大衛</u>、
撒下 11:7 <u>烏利亞</u>既至<u>大衛</u>前、<u>大衛</u>問<u>約押</u>及軍士 軍士原文作民皆平康乎、亦問戰事若何、
撒下 11:8 遂命<u>烏利亞</u>曰、可下爾家、滌爾足、<u>烏利亞</u>出王宮、王賜食以隨其後、
撒下 11:9 <u>烏利亞</u>寢於宮門、與其主王之臣僕偕、未下己家焉、
撒下 11:10 或告<u>大衛</u>曰、<u>烏利亞</u>未歸其家、<u>大衛</u>謂<u>烏利亞</u>曰、爾自行路而歸、何不下爾家乎、
撒下 11:11 <u>烏利亞</u>對<u>大衛</u>曰、 約匱與<u>以色列</u>軍及<u>猶大</u>軍、俱居於幕、我主<u>約押</u>及我主王之臣僕、咸居田野營中、我豈可歸家飲食、與妻同寢乎、我指王與王之生命而誓、我必不行此、
撒下 11:12 <u>大衛</u>謂<u>烏利亞</u>曰、今日仍居此、明日我遣爾往、<u>烏利亞</u>是日與明日居<u>耶路撒冷</u>、
撒下 11:13 <u>大衛</u>召之來、賜以飲食、使飲而醉、至夕、<u>烏利亞</u>出、寢於床、與其主王之臣僕偕、仍不下其家、
<h2> <u>大衛</u>命<u>烏利亞</u>寄諭於<u>約押</u>密令致之死
</h2>
撒下 11:14 明日<u>大衛</u>致書<u>約押</u>、命<u>烏利亞</u>齎之、
撒下 11:15 書曰、爾曹使<u>烏利亞</u>前進、至陣勢危險處、則退而離之、使其被擊而死、
撒下 11:16 <u>約押</u>圍城時、知敵有精兵之處、則命<u>烏利亞</u>往戰、
撒下 11:17 邑人出與<u>約押</u>戰、<u>大衛</u>臣僕中倒斃數人、<u>赫</u>人<u>烏利亞</u>亦死、
<h2> <u>約押</u>遣人以<u>烏利亞</u>亡之事報<u>大衛</u>
</h2>
撒下 11:18 <u>約押</u>遣人以戰事悉告<u>大衛</u>、
撒下 11:19 囑使者曰、爾以戰事告王已畢、
撒下 11:20 王若怒曰、爾曹戰時、何逼近城垣、豈不知敵必自城而射乎、
撒下 11:21 昔<u>耶路比設</u> 耶路比設即耶路巴力見士師六章三十五節子<u>亞比米勒</u>、死於<u>提備斯</u>、誰擊之死、非一婦自城拋磨石之上層、中之而死乎、爾曹何逼近城垣、爾則曰、王之臣<u>赫</u>人<u>烏利亞</u>亦死、
撒下 11:22 使者至<u>大衛</u>前、以<u>約押</u>所命之言、告<u>大衛</u>、
撒下 11:23 使者謂<u>大衛</u>曰、敵強於我、出郊與我戰、我復追之、逼近城門、
撒下 11:24 射者自城射王之臣僕、殞亡數人、王之臣<u>赫</u>人<u>烏利亞</u>亦死、
撒下 11:25 <u>大衛</u>謂使者曰、爾當告<u>約押</u>曰、勿以此為憂、刀劍殺人、 刀劍殺人或作亡於刃者或彼或此、 無所定焉、但當極力攻城而傾毀之、爾可以此言慰<u>約押</u>、
撒下 11:26 <u>烏利亞</u>妻聞夫<u>烏利亞</u>已死、為之哀哭、
<h2> <u>大衛</u>娶<u>拔示巴</u>
</h2>
撒下 11:27 哀哭日既畢、<u>大衛</u>遣人召之入宮、為<u>大衛</u>妻、從<u>大衛</u>生子、然<u>大衛</u>所為、主不悅之、
撒下 12:1 <h2><u>拿單</u>以羔羊為喻使<u>大衛</u>自罪</h2> 主遣<u>拿單</u>往見<u>大衛</u>、<u>拿單</u>至<u>大衛</u>前、謂之曰、二人居一邑、一富一貧、
撒下 12:2 富者有牛羊甚多、
撒下 12:3 貧者除所購而畜之一小牝羔外、別無所有、羔在其家、與子女同長、食其所食、飲其所飲、臥於其懷、視如己女、
撒下 12:4 有旅人至富者家、富者吝其牛羊、不欲取而烹之、以供所至之客、乃取貧者之羔烹之、供所至之 旅人、
撒下 12:5 <u>大衛</u>甚怒其人、謂<u>拿單</u>曰、我指永生主而誓、行此者罪當死、
撒下 12:6 亦必償羔四倍、緣行此事、不施憐憫、
<h2> <u>拿單</u>力諫<u>大衛</u> <u>大衛</u>認罪遂蒙主赦
</h2>
撒下 12:7 <u>拿單</u>謂<u>大衛</u>曰、爾即此人、主<u>以色列</u>之天主如是云、我膏爾立為<u>以色列</u>王、救爾脫於<u>掃羅</u>手、
撒下 12:8 我以爾主王之家業、及其婦女賜爾、以<u>以色列</u>及<u>猶大</u>族賜爾治理、如爾猶以為不足、則我又將賜爾較此尤多、
撒下 12:9 何藐視我 我原文作主命、行惡於我 我原文作主前、藉<u>亞捫</u>人之刀、殺<u>赫</u>人<u>烏利亞</u>而娶其妻為妻、
撒下 12:10 爾既藐視我、娶<u>赫</u>人<u>烏利亞</u>之妻為妻、故刀劍永不離爾家、 或作故爾家中恆有刃擊之事
撒下 12:11 主又如是云、我必於爾家、使起一人以禍爾、 原文作我必於爾家起禍加諸爾我必聽其白晝之間、 白晝之間原文作日前玷爾嬪妃、為爾目睹、
撒下 12:12 爾隱行此事、我將於<u>以色列</u>眾前、顯 顯原文作日前以報爾、
撒下 12:13 <u>大衛</u>謂<u>拿單</u>曰、我獲罪於主、<u>拿單</u>曰、主亦赦爾罪、不致死亡、
<h2> <u>拔示巴</u>從<u>大衛</u>生子主使之遭疾瀕死<u>大衛</u>為之禁食祈禱
</h2>
撒下 12:14 然爾之為此、使主之敵得毀謗之由、故爾所得之子必死、
撒下 12:15 <u>拿單</u>歸、<u>烏利亞</u>妻從<u>大衛</u>所生之子、主擊之、使之遘病甚危、
撒下 12:16 <u>大衛</u>為子祈禱天主、入內禁食、終夜臥於地、
撒下 12:17 其家 家或作宮廷、之老臣至其前、勸之自地起、不從、亦不食、 亦不食原文作亦不與之偕食
撒下 12:18 至第七日、子死、<u>大衛</u>臣僕不敢以子死告之、意謂子尚生時、我勸王、王不聽我言、若告之子已死、更不知憂傷若何、
<h2> 自言子既死亡禁食祈禱無益
</h2>
撒下 12:19 <u>大衛</u>見臣僕低聲私語、知子已死、問臣僕曰、子已死乎、曰、死矣、
撒下 12:20 <u>大衛</u>遂自地起、沐浴膏身、更衣入主之殿而拜、旋宮、命人設席、乃食、
撒下 12:21 臣僕曰、子尚生時、王禁食哭泣、今子已死、王起而食、王之所為何意、
撒下 12:22 曰、子尚生時、我禁食哭泣、我自忖之、或者主施恩於我、使子不死、亦未可知、
撒下 12:23 今子已死、禁食何為、豈能使之返乎、我將往彼之所、彼必不返而就我、
<h2> <u>所羅門</u>生主賜名<u>耶底底亞</u>
</h2>
撒下 12:24 <u>大衛</u>慰其妻<u>拔示巴</u>、與之同寢、<u>拔示巴</u>生子、<u>大衛</u>名之曰<u>所羅門</u>、主亦愛之、
撒下 12:25 遣先知<u>拿單</u>賜之名<u>耶底底亞</u>、 耶底底亞即見愛於主之義因見愛於主故、○
<h2> <u>大衛</u>取<u>拉巴</u>都城
</h2>
撒下 12:26 <u>約押</u>攻<u>亞捫</u>人之<u>拉巴</u>、取其水城、 水城原文作王城
撒下 12:27 <u>約押</u>遣使告<u>大衛</u>曰、我攻<u>拉巴</u>、已取水城、
撒下 12:28 今爾可集其餘之軍士、 軍士原文作民下同列營攻城以取之、恐我取城、取城之功 功原文作名歸於我、
撒下 12:29 <u>大衛</u>集眾軍士、往<u>拉巴</u>、
撒下 12:30 攻而取之、獲其王 其王或作瑪勒堪瑪勒堪即米勒公亞捫族之神名首戴之金冕、重一他連得、飾以寶石、<u>大衛</u>戴於己首、又自邑中獲貨財甚多、
撒下 12:31 使邑中民出、或置於鋸下、或置於碾穀之鐵具下、或置於鐵斧下、或使經行磚窰中、 或作強其民或用鋸或用碾穀之鐵具或用鐵斧工作或使在磚窰中服役<u>大衛</u>待<u>亞捫</u>人諸邑 之民俱如此、其後<u>大衛</u>與眾軍士歸<u>耶路撒冷</u>、
撒下 13:1 <h2><u>暗嫩</u>私戀<u>他瑪</u>從友<u>約拿達</u>之計佯病致<u>他瑪</u>與己前強污之</h2> 此後有一事、<u>大衛</u>子<u>押沙龍</u>、有 同母妹、容貌美麗、名<u>他瑪</u>、<u>大衛</u>子<u>暗嫩</u>愛之、
撒下 13:2 <u>暗嫩</u>思戀其妹<u>他瑪</u>、以致成病、<u>他瑪</u>尚處子、<u>暗嫩</u>知難與之近、
撒下 13:3 <u>暗嫩</u>有友名<u>約拿達</u>、狡人也、乃<u>大衛</u>兄<u>示米亞</u>之子、
撒下 13:4 問<u>暗嫩</u>曰、王子日益憔悴何故、請以告我、<u>暗嫩</u>曰、我愛弟<u>押沙龍</u>之妹<u>他瑪</u>、
撒下 13:5 <u>約拿達</u>曰、可臥於床、佯為患病、爾父來視爾時、則曰求父容我妹<u>他瑪</u>來予我食、可於我前治食物、使我見之、我自其手受而食之、
撒下 13:6 <u>暗嫩</u>遂臥、佯為患病、王來視之、<u>暗嫩</u>謂王曰、求使我妹<u>他瑪</u>來、於我前作二餅、我自其手受而食之、
撒下 13:7 <u>大衛</u>遣人入內、召<u>他瑪</u>曰、可往爾兄<u>暗嫩</u>室、為之治食物、
撒下 13:8 <u>他瑪</u>入其兄<u>暗嫩</u>室、<u>暗嫩</u>臥焉、<u>他瑪</u>以濕麵摶於其前、作餅而烙 烙或作煎之、
撒下 13:9 以鏊傾餅於其前、<u>暗嫩</u>不欲食、乃曰、使眾人皆離我、眾人遂離之而出、
撒下 13:10 <u>暗嫩</u>謂<u>他瑪</u>曰、可攜食物入寢室、我自爾手受之食、<u>他瑪</u>將所作之餅、攜入寢室、至其兄<u>暗嫩</u>前、
撒下 13:11 以餅予之食、<u>暗嫩</u>執之曰、我妹來、與我同寢、
撒下 13:12 曰、我兄、不可、勿辱我、<u>以色列</u>中不可如此行、勿行此可恥 可恥或作醜惡之事、
撒下 13:13 如 辱我、我何以掩我羞、 或作我受斯辱可洗之於何處<u>以色列</u>中妄為者、人必視爾為最、爾可求王、王必使我適爾、
撒下 13:14 <u>暗嫩</u>不聽其言、乃強辱之、與之同寢、
<h2> 後甚惡之命人逐之出
</h2>
撒下 13:15 其後<u>暗嫩</u>憾之甚、其憾之情、較前愛之情尤切、遂謂之曰、起、往哉、
撒下 13:16 曰、爾遣我去、爾此後行之事、較爾先行之事醜惡尤甚、<u>暗嫩</u>不聽、
撒下 13:17 呼事己之僕曰、將此女驅之出、出則閉門、
撒下 13:18 <u>他瑪</u>身衣彩衣、蓋未下嫁之公主皆衣此衣、<u>暗嫩</u>之僕驅之出、既出則閉門、
撒下 13:19 <u>他瑪</u>以灰蒙首、裂所衣之彩衣、加手於首、且行且哭、
<h2> <u>他瑪</u>兄<u>押沙龍</u>接<u>他瑪</u>歸己家暗思復仇
</h2>
撒下 13:20 其兄<u>押沙龍</u>問曰、爾兄<u>暗嫩</u>曾與爾偕乎、我妹今且勿語、彼乃爾兄、勿以此介意、於是<u>他瑪</u>獨居其兄<u>押沙龍</u>之家、
撒下 13:21 <u>大衛</u>王聞此事怒甚、
撒下 13:22 <u>押沙龍</u>憾<u>暗嫩</u>、因辱其妹<u>他瑪</u>、不與之交一語、 不與之交一語原文作不與之言善言惡○
撒下 13:23 越二年、有人在近<u>以法蓮</u>之<u>巴勒哈索</u>、為<u>押沙龍</u>翦羊毛、<u>押沙龍</u>請王之眾子、同往 筵宴、
撒下 13:24 <u>押沙龍</u>見王曰、有人為僕翦羊毛、請王與王之臣僕、同往 筵宴、
撒下 13:25 王謂<u>押沙龍</u>曰、我子、我儕不必俱往、恐使爾費過奢、<u>押沙龍</u>堅請、王亦不允、乃為之祝福、
撒下 13:26 <u>押沙龍</u>曰、如王不往、求許我兄<u>暗嫩</u>與我偕往、王謂之曰、彼何必往、
撒下 13:27 <u>押沙龍</u>堅求之、乃許<u>暗嫩</u>與王之眾子偕往、
<h2> <u>押沙龍</u>計殺<u>暗嫩</u>以復前仇
</h2>
撒下 13:28 <u>押沙龍</u>預命其僕曰、爾見<u>暗嫩</u>飲酒已酣、我曰擊<u>暗嫩</u>、爾則殺之勿懼、命爾者我、爾當強爾心 強爾心或作放膽為勇士、
撒下 13:29 <u>押沙龍</u>之僕殺<u>暗嫩</u>、 殺暗嫩原文作行於暗嫩如<u>押沙龍</u>所命也、王之眾子皆起、各乘其騾而遁、
撒下 13:30 彼尚在途間、或告<u>大衛</u>、曰、王之眾子、<u>押沙龍</u>盡殺之、一無所留、
撒下 13:31 王起、裂衣臥地、臣僕裂衣侍立、 或作侍於側之臣僕亦裂衣
<h2> <u>大衛</u>聞之憂甚
</h2>
撒下 13:32 <u>大衛</u>兄<u>示米亞</u>子<u>約拿達</u>曰、我主我王、莫以為王之眾子俱被殺、惟<u>暗嫩</u>一人死耳、自<u>暗嫩</u>辱<u>押沙龍</u>妹<u>他瑪</u>以來、<u>押沙龍</u>決意欲殺<u>暗嫩</u>、 或作押沙龍已有此意
撒下 13:33 今我主我王、心中莫以為王之眾子皆死、死者惟<u>暗嫩</u>一人耳、
撒下 13:34 <u>押沙龍</u>逃遁、遼望之少者、舉目而觀、見有群人由山旁之道而至、
撒下 13:35 <u>約拿達</u>謂王曰、王之眾子至矣、果如僕之所言、
撒下 13:36 言竟、王之眾子至、大聲而哭、王與臣僕咸哭甚慟、
<h2> <u>押沙龍</u>遁役<u>基述</u>王<u>撻買</u>
</h2>
撒下 13:37 <u>押沙龍</u>遁於<u>基述</u>王<u>亞米忽</u>子<u>撻買</u>所、<u>大衛</u>恆為子哀哭、
撒下 13:38 <u>押沙龍</u>遁於<u>基述</u>、居三年、
撒下 13:39 <u>暗嫩</u>死後、<u>大衛</u>悲哀漸解、中心切念<u>押沙龍</u>、
撒下 14:1 <h2><u>約押</u>知王思<u>押沙龍</u>令嫠婦借喻使王召<u>押沙龍</u>歸</h2> <u>西魯雅</u>子<u>約押</u>、知王心思念<u>押沙龍</u>、
撒下 14:2 乃遣人往<u>提哥亞</u>、召一智慧之婦至、謂之曰、爾佯為悲哀、 悲哀或作有喪者身勿沃膏、當衣喪服、若為死者久哀之婦、
撒下 14:3 至王前、當如是告之、<u>約押</u>乃以言教婦、 以言教婦原文作以言授婦口
撒下 14:4 <u>提哥亞</u>婦至王前、 原文作<u>提哥亞</u>婦言於王俯伏於地叩拜曰、求王拯救、
撒下 14:5 王謂之曰、爾緣何事、曰、婢之夫已死、遺婢為嫠、
撒下 14:6 婢有二子、一日在田相鬥、其間無排解者、彼遂擊此而殺之、
撒下 14:7 今闔家起而攻婢、曰、以殺弟者付於我、必治之死、以償所殺弟之命、雖為嗣業者、我亦滅之、如是欲以存於我之炭火撲滅、不為故夫留名留後於世、
撒下 14:8 王謂婦曰、爾可歸、我將為爾下令、
撒下 14:9 <u>提哥亞</u>婦又告王曰、我主我王、罪必歸我及我父之家、與王及王之位無與也、
撒下 14:10 王曰、凡致詞於爾者、爾可攜至我前、必不敢復攻爾、
撒下 14:11 婦曰、求王念主爾之天主、不許復仇者、更加殺害、恐滅我子、王曰、我指永生主而誓、爾子之一髮、亦不隕於地、
撒下 14:12 婦曰、求我主我王、容婢復進一言、曰、可言、
撒下 14:13 婦曰、王何生如此之念、以為天主之民能如此以行耶、王不使亡人旋歸、王之此言、若定己罪、
撒下 14:14 我儕終必死亡、如水傾地、不能復聚、惟天主不偏待人、 或作天主不使人喪命必設一法、使逃亡者終得旋歸、
撒下 14:15 婢來、以此言告我主我王、乃因民使婢畏懼、婢思不如告王、或者王允婢之所求、
撒下 14:16 人欲以我及子同滅於天主之業、婢思王允我所求、援我脫於其手、
撒下 14:17 婢亦思我主我王之言、必慰藉我、我主我王如天主之使者、明辨是非、願主爾之天主祐爾、 祐爾原文作偕爾
撒下 14:18 王謂婦曰、我有一言欲問爾、爾其無隱於我、婦曰、請我主我王言之、王曰、爾之此言、非<u>約押</u>意乎、
撒下 14:19 婦曰、我指我主我王之生命而誓、我主我王之言確然、無人能或左或右非之、王之僕<u>約押</u>命婢、<u>約押</u>以此諸言教婢、 以此諸言教婢原文作以此諸言授婢口
撒下 14:20 王之僕<u>約押</u>如是行、欲藉此以諫勸、我主之智慧、如天主使者之智慧、能知天下諸事、
<h2> <u>約押</u>遂往攜<u>押沙龍</u>歸<u>耶路撒冷</u>
</h2>
撒下 14:21 王謂<u>約押</u>曰、我必行此事、 或作爾既行此事可往召少者<u>押沙龍</u>歸、
撒下 14:22 <u>約押</u>伏地而拜、為王祝福、<u>約押</u>又曰、王既允僕之所求、今日僕知實蒙恩於我主我王之前、
撒下 14:23 <u>約押</u>起、往<u>基述</u>攜<u>押沙龍</u>至<u>耶路撒冷</u>、
撒下 14:24 王曰、使其歸己宅、勿覿我面、<u>押沙龍</u>歸己宅、不覿王面、○
<h2> <u>押沙龍</u>丰采甚都髮長而重生子三女一
</h2>
撒下 14:25 <u>押沙龍</u>品貌俊秀、遍<u>以色列</u>無人如之、為眾所譽、自踵至頂無瑕疵、
撒下 14:26 其髮甚重、每歲之終則翦之、以所翦之髮權之、按王之權衡、重二百舍客勒、
撒下 14:27 <u>押沙龍</u>生三子一女、女名<u>他瑪</u>、為容貌美麗之女、○
<h2> <u>押沙龍</u>居<u>耶路撒冷</u>二載<u>約押</u>乃引之見王
</h2>
撒下 14:28 <u>押沙龍</u>居<u>耶路撒冷</u>二年、未覿王面、
撒下 14:29 乃遣人召<u>約押</u>、欲遣之覲王、<u>約押</u>不至、<u>押沙龍</u>再遣人召之、仍不至、
撒下 14:30 <u>押沙龍</u>謂僕從曰、爾知近我田有<u>約押</u>之大麥田、爾往縱火焚之、<u>押沙龍</u>之僕、遂縱火焚其田、
撒下 14:31 <u>約押</u>起、至<u>押沙龍</u>家、問曰、爾僕縱火焚我田何故、
撒下 14:32 <u>押沙龍</u>對<u>約押</u>曰、我遣人召爾來、欲爾往覲王、為我告王、曰、我自<u>基述</u>歸、何益之有、不如我仍居於彼、今我欲覿王面、我若有罪、任王殺我、
撒下 14:33 <u>約押</u>入覲王、以此告之、遂召<u>押沙龍</u>來、<u>押沙龍</u>入覲王、伏地而拜於王前、王與<u>押沙龍</u>接吻、
撒下 15:1 <h2><u>押沙龍</u>以甘言要結民心</h2> 此後<u>押沙龍</u>自備車馬、使五十人趨於前、
撒下 15:2 <u>押沙龍</u> 屢夙興、立於城門之側、凡人有詞訟赴王前求判者、<u>押沙龍</u>招之曰、爾何邑人、曰、僕屬<u>以色列</u>某支派、
撒下 15:3 <u>押沙龍</u>曰、爾言 言或作事善且直、無奈王不委人聽爾言、
撒下 15:4 <u>押沙龍</u>又曰、我若如願、得為國中士師、凡為詞訟求判者至我前、我必以公義判斷、
撒下 15:5 有就<u>押沙龍</u>欲拜之者、<u>押沙龍</u>舉手扶之、與之接吻、
撒下 15:6 <u>以色列</u>人中、凡欲赴王前求判者、<u>押沙龍</u>皆如此待之、於是<u>押沙龍</u>陰得 陰得原文作竊<u>以色列</u>人心、
<h2> <u>押沙龍</u>於王前託言欲償願於<u>希伯崙</u>請王許之往王許之
</h2>
撒下 15:7 越四年、 原文作越四十年<u>押沙龍</u>告王曰、我曾在主前許願、我欲往<u>希伯崙</u>酬之、 求王許我、
撒下 15:8 蓋僕居<u>亞蘭</u>之<u>基述</u>時、曾許願曰、如主使我歸<u>耶路撒冷</u>、我必奉事主、
撒下 15:9 王謂之曰、可安然以去、乃起、往<u>希伯崙</u>、
<h2> <u>押沙龍</u>於<u>希伯崙</u>叛逆自立
</h2>
撒下 15:10 <u>押沙龍</u>密遣人 密遣人原文作遣偵者遍行<u>以色列</u>諸支派 宣告曰、爾曹一聞角聲、則呼曰、<u>押沙龍</u>在<u>希伯崙</u>為王矣、
撒下 15:11 <u>押沙龍</u>在<u>耶路撒冷</u>延二百人偕往、皆誠實而往、不知真情、
撒下 15:12 <u>押沙龍</u>獻祭時、遣人延<u>大衛</u>謀士<u>基祿</u>人<u>亞希多弗</u>、自其邑<u>基祿</u>至、於是叛逆之勢愈大、 或作叛逆之黨愈強從<u>押沙龍</u>之民日漸增益、
<h2> <u>大衛</u>聞報遂離<u>耶路撒冷</u>而遁
</h2>
撒下 15:13 或告<u>大衛</u>曰、<u>以色列</u>人之心、咸歸<u>押沙龍</u>、
撒下 15:14 <u>大衛</u>諭在<u>耶路撒冷</u>從己之臣僕曰、我儕起而遁、不然、不能避<u>押沙龍</u>、當迅速而去、恐其突至加害於我儕、且擊邑 民以刃、
撒下 15:15 王之臣僕對王曰、我主我王欲何為、臣僕皆從、 臣僕皆從原文作臣僕在此
撒下 15:16 於是王出、眷屬隨之、留妃嬪十人、以守宮殿、
撒下 15:17 王出、民眾隨從、止於<u>伯墨哈</u>、 止於伯墨哈或作至邑外末室而止
撒下 15:18 王之臣僕過於王前、一切侍衛、 一切侍衛原文作一切基利提人一切毘利提人及昔自<u>迦特</u>從王而至之六百人、 率之者<u>迦特</u>人<u>以太</u>、亦悉於王前而過、<h2> 王命<u>迦特</u>人<u>以太</u>歸<u>以太</u>執意從王</h2>
撒下 15:19 王謂<u>迦特</u>人<u>以太</u>曰、爾乃異邦人、何為亦與我儕偕往、可歸 <u>耶路撒冷</u>而與 新王偕居、或仍徙爾故土、 或作王謂迦特人以太曰爾何為亦與我儕偕往可歸而與新王偕居爾乃異邦人由爾故土遷徙至此
撒下 15:20 爾來日無多、我今豈可使爾偕我儕流亡乎、我不知我之何往、 原文作我往可往之處不如爾歸、攜爾同鄉人 同鄉人原文作兄弟歸、 願天主待爾以恩寵誠實、
撒下 15:21 <u>以太</u>對王曰、我指永生主而誓、亦指我主我王之生命而誓、無論生死、我主我王何在、僕亦何在、
撒下 15:22 <u>大衛</u>謂<u>以太</u>曰、可往而過、<u>迦特</u>人<u>以太</u>與諸從人及一切眷屬 眷屬或作幼穉前往而過、
撒下 15:23 眾民過時、斯地之人、大聲而哭、王渡<u>汲淪</u>溪、民眾悉過、望曠野而進、
撒下 15:24 <u>撒督</u>與舁主約匱之<u>利未</u>人亦至、以天主匱置於彼、<u>亞比亞他</u>亦來、 來原文作上皆俟民自邑盡出、
<h2> <u>大衛</u>命<u>撒督</u> <u>亞比亞他</u>攜約匱歸<u>耶路撒冷</u>
</h2>
撒下 15:25 王謂<u>撒督</u>曰、舁天主匱歸於邑、如我蒙恩於主前、則將使我返、使我復見之、與其居所、
撒下 15:26 如主曰、我不悅爾、我 <u>大衛</u>在此、願主任己意以待我、
撒下 15:27 王又謂祭司<u>撒督</u>曰、爾非明見者乎、可安然歸邑、爾子<u>亞希瑪斯</u>及<u>亞比亞他</u>子<u>約拿單</u>、爾曹之二子、亦可偕爾、
撒下 15:28 我留於曠野之平原、以待音信、由爾來報我、
撒下 15:29 <u>撒督</u>與<u>亞比亞他</u>遂舁天主匱歸<u>耶路撒冷</u>而居於彼、
<h2> <u>大衛</u>與左右陟油果山且陟且哭
</h2>
撒下 15:30 <u>大衛</u>蒙首跣足、登油果山、且登且哭、從之之民眾、亦皆蒙首且登且哭、
<h2> <u>大衛</u>聞<u>亞希多弗</u>從<u>押沙龍</u>乃祈主敗<u>亞希多弗</u>之謀
</h2>
撒下 15:31 或告<u>大衛</u>曰、<u>亞希多弗</u>亦在判黨之中、從<u>押沙龍</u>、<u>大衛</u> 禱曰、求主敗<u>亞希多弗</u>之謀、 或作亞希多弗定謀求主使人視為愚
撒下 15:32 <u>大衛</u>登山巔、欲崇拜天主、 欲崇拜天主或作崇拜天主之處有<u>亞基</u>人<u>戶篩</u>、其衣撕裂、其首蒙塵、迎<u>大衛</u>而來、
<h2> <u>大衛</u>命<u>戶篩</u>歸<u>耶路撒冷</u>且臣<u>押沙龍</u>以謀敗謀
</h2>
撒下 15:33 <u>大衛</u>謂之曰、若爾與我偕往、則必負累我、
撒下 15:34 如爾返城、告<u>押沙龍</u>曰、我願為王之臣、昔為王父之臣、今願為王之臣、或可為我敗<u>亞希多弗</u>之謀、
撒下 15:35 在彼偕爾有祭司<u>撒督</u>及<u>亞比亞他</u>、爾於王宮有何所聞、則告祭司<u>撒督</u>及<u>亞比亞他</u>、
撒下 15:36 <u>撒督</u>子<u>亞希瑪斯</u>、<u>亞比亞他</u>子<u>約拿單</u>、亦在彼偕之、凡爾所聞、可託此二人來報於我、
撒下 15:37 <u>大衛</u>友<u>戶篩</u>遂入邑、<u>押沙龍</u>亦至<u>耶路撒冷</u>、
撒下 16:1 <h2><u>洗巴</u>獻禮媚王控告其主人<u>米非波設</u>王以其主人田賜之</h2> <u>大衛</u>方過山巔、有<u>米非波設</u>奴<u>洗巴</u>、攜備鞍之驢二、載麵餅二百、乾葡萄餅一百、無花果餅一百、酒一革囊、迎<u>大衛</u>而來、
撒下 16:2 王謂<u>洗巴</u>曰、爾攜此何意、<u>洗巴</u>曰、驢予王之眷屬乘之、餅及乾果予少者食之、酒予行曠野疲憊者飲之、
撒下 16:3 王曰、爾主人子安在、<u>洗巴</u>對王曰、今居<u>耶路撒冷</u>、彼曰、今日<u>以色列</u>人、必以我父之國反我、
撒下 16:4 王謂<u>洗巴</u>曰、凡屬<u>米非波設</u>者、皆歸於爾、<u>洗巴</u>曰、在我主我王前蒙恩、惟當叩拜、
<h2> <u>大衛</u>至<u>巴戶琳</u>有<u>掃羅</u>同族人<u>示每</u>者出而詛之
</h2>
撒下 16:5 <u>大衛</u>王至<u>巴戶琳</u>、有<u>掃羅</u>同族人<u>基拉</u>子名<u>示每</u>者出、且行且詛、
撒下 16:6 又向<u>大衛</u>及<u>大衛</u>王之臣僕擲石、民眾與勇士皆在王之左右、
撒下 16:7 <u>示每</u>詛曰、爾殘忍者、行惡者、出歟出歟、
撒下 16:8 爾殘殺<u>掃羅</u>家、 奪其國、代之為王、今主報復爾、以國賜爾子<u>押沙龍</u>、爾乃殘忍之人、今遭惡報、
撒下 16:9 <u>西魯雅</u>子<u>亞比篩</u>告王曰、此死犬、豈可聽其詛我主我王乎、我往斬其首、
<h2> <u>大衛</u>容忍並命人毋殺之
</h2>
撒下 16:10 王曰、爾<u>西魯雅</u>子乎、我與爾曹何與、聽其咒詛、蓋主命之曰、爾可詛<u>大衛</u>也、誰可問主曰、爾何為行此、
撒下 16:11 <u>大衛</u>又謂<u>亞比篩</u>與諸臣僕曰、我所生之子、尚欲害我命、況此<u>便雅憫</u>人乎、聽其咒詛可也、因此為主所命、
撒下 16:12 或者主鑒我遭難 眷顧我、緣今日受斯人之詛、而施恩 施恩或作賜福於我、
撒下 16:13 <u>大衛</u>與從人行於道、<u>示每</u>與之相對、行於山旁、且行且詛、又向<u>大衛</u>擲石拋土、
撒下 16:14 王與從之之眾民困憊、至一處休息焉、○
<h2> <u>戶篩</u>臣<u>押沙龍</u>以施其計
</h2>
撒下 16:15 <u>押沙龍</u>與<u>以色列</u>民眾及<u>亞希多弗</u>至<u>耶路撒冷</u>、
撒下 16:16 <u>大衛</u>友<u>亞基</u>人<u>戶篩</u>至<u>押沙龍</u>前、曰、願王萬歲、願王萬歲、
撒下 16:17 <u>押沙龍</u>謂<u>戶篩</u>曰、此爾待友之惠乎、何不與爾友偕行、
撒下 16:18 <u>戶篩</u>對<u>押沙龍</u>曰、不然、主所選者、此民與<u>以色列</u>眾所選者、我必歸之、我必在其前為臣、 我必在其前為臣或作我必與之偕
撒下 16:19 再者、我將事者誰乎、豈非前王之子乎、昔我如是事爾父、今亦如是事爾、
撒下 16:20 <u>押沙龍</u>謂<u>亞希多弗</u>曰、爾曹計議、當如何以行、
<h2> <u>亞希多弗</u>進謀
</h2>
撒下 16:21 <u>亞希多弗</u>對<u>押沙龍</u>曰、爾父留妃嬪以守宮殿、爾盍與之偕寢、<u>以色列</u>人聞 爾行此、知爾父必憾爾、 或作以色列人聞爾行此必以為爾父難與爾和好凡從爾者心愈堅定、 心愈堅定或作愈協力助爾
撒下 16:22 於是人為<u>押沙龍</u>張幕在宮殿平頂之上、<u>押沙龍</u>在<u>以色列</u>眾人目前、 入幕、與父之妃嬪偕寢、
撒下 16:23 當時<u>亞希多弗</u>定謀、人視之如問天主之言、昔為<u>大衛</u>定謀、今為<u>押沙龍</u>定謀、皆如是也、
撒下 17:1 <h2><u>亞希多弗</u>之謀為<u>戶篩</u>所阻乃出自主意以敗<u>押沙龍</u></h2> <u>亞希多弗</u>謂<u>押沙龍</u>曰、我欲選卒一萬二千、今夜起而追<u>大衛</u>、
撒下 17:2 乘其疲乏困憊、 困憊或作喪膽我突至以攻之、使之驚懼、從之者必遁、我即殺王一人、
撒下 17:3 使眾民悉歸爾、爾所索之人 既死、則眾如已歸矣、如是眾民俱安然無戰、
撒下 17:4 <u>押沙龍</u>及<u>以色列</u>長老皆以斯言為善、
撒下 17:5 <u>押沙龍</u>曰、不如召<u>亞基</u>人<u>戶篩</u>至、我儕聞其計議若何、
撒下 17:6 <u>戶篩</u>至<u>押沙龍</u>前、<u>押沙龍</u>謂之曰、<u>亞希多弗</u>所言若此、從其言而行可乎、否則爾言之、
撒下 17:7 <u>戶篩</u>對<u>押沙龍</u>曰、<u>亞希多弗</u>此時所計議者不善、
撒下 17:8 <u>戶篩</u>又曰、爾知爾父及其從者皆勇士、今其心懷暴怒、如喪子之牝熊在野、況爾父深諳戰事、必不與民宿、 必不與民安宿或作必不宿於民中
撒下 17:9 今藏於窟穴、或於他處、如有數人初被殺、恐聞之者曰、從<u>押沙龍</u>之民見敗、
撒下 17:10 雖勇敢膽壯如獅者亦必心怯、蓋<u>以色列</u>人皆知爾父為英雄、從之者亦皆勇士、
撒下 17:11 故我計議、當集<u>以色列</u>人眾、自<u>但</u>至<u>別是巴</u>、多如海濱之沙、且爾親率之以戰、
撒下 17:12 彼 即大衛也無論於何處、我儕必至以攻之、集止於是處、如露之降於地、使彼與從人一無所遺、
撒下 17:13 如彼入城、<u>以色列</u>人眾必攜繩至、將城曳於河、 河或作谷即小石亦不留、
撒下 17:14 <u>押沙龍</u>及<u>以色列</u>人曰、<u>亞基</u>人<u>戶篩</u>之計、較<u>亞希多弗</u>之計尤善、蓋主使<u>亞希多弗</u>之善計、廢而不用、以降禍於<u>押沙龍</u>、
<h2> 暗通消息於<u>大衛</u>
</h2>
撒下 17:15 <u>戶篩</u>謂祭司<u>撒督</u>與<u>亞比亞他</u>曰、<u>亞希多弗</u>為<u>押沙龍</u>及<u>以色列</u>長老計議、如此如此、我計議如此如此、
撒下 17:16 今爾速遣人告<u>大衛</u>曰、今夕勿居曠野之平原、當速濟河、恐王與從者遘禍、 遘禍或作俱被翦滅
撒下 17:17 <u>約拿單</u>及<u>亞希瑪斯</u>俟於<u>羅結</u>泉旁、不敢入邑、恐為人所見、有婢出、告之、遂往告<u>大衛</u>、
撒下 17:18 有少者見之、遂告<u>押沙龍</u>、二人速往、至<u>巴戶琳</u>、入某人之家、其院有井、二人下井焉、
撒下 17:19 其家之婦、以蓋覆於井口、以麥屑鋪其上、俾事不洩、
撒下 17:20 <u>押沙龍</u>之僕至其家、問婦曰、<u>亞希瑪斯</u> <u>約拿單</u>何在、婦曰、已濟河 河或作溪矣、僕尋之不得、乃歸<u>耶路撒冷</u>、
撒下 17:21 僕去後、二人自井出、往告<u>大衛</u>曰、<u>亞希多弗</u>計議如此、爾當速起濟河、
撒下 17:22 <u>大衛</u>與從者遂起、濟<u>約但</u>、迨及天曉、無一人不濟<u>約但</u>、○
<h2> <u>亞希多弗</u>見己謀廢棄乃歸家縊卒
</h2>
撒下 17:23 <u>亞希多弗</u>見不用其計、則備驢返故邑、至己家、留遺言、自縊而死、葬於父墓、○
撒下 17:24 <u>大衛</u>至<u>瑪哈念</u>、<u>押沙龍</u>與<u>以色列</u>人眾、亦濟<u>約但</u>、
<h2> <u>押沙龍</u>立<u>亞瑪撒</u>為將軍
</h2>
撒下 17:25 <u>押沙龍</u>立<u>亞瑪撒</u>代<u>約押</u>為軍長、<u>亞瑪撒</u>乃一<u>以色列</u>人 以色列人又作以實瑪力人名<u>以特拉</u>之子、<u>以特拉</u>與<u>拿轄</u>女<u>亞比該</u>同室而生<u>亞瑪撒</u>、<u>亞比該</u>與<u>約押</u>母<u>西魯雅</u>為姊妹、
撒下 17:26 <u>押沙龍</u>與<u>以色列</u>人列營於<u>基列</u>地、
<h2> <u>大衛</u>至<u>瑪哈念</u>有眾樂輸食用之物
</h2>
撒下 17:27 <u>大衛</u>既至<u>瑪哈念</u>、<u>亞捫</u>族<u>拉巴</u>人、<u>拿轄</u>子<u>朔比</u>、<u>羅底巴</u>人<u>亞米利</u>子<u>瑪吉</u>、<u>基列</u>之<u>羅基琳</u>人<u>巴西萊</u>、
撒下 17:28 皆攜褥、衾、盆、碗、瓦器、小麥、大麥、細麵、烘穀、豆、扁豆、炒豆、
撒下 17:29 蜜、乳油、 乳油或作酪羊、牛乳餅而來、供給<u>大衛</u>、與其從者食、蓋曰、民在曠野、必饑渴困憊、
撒下 18:1 <h2><u>大衛</u>點軍分為三隊命將率之出戰</h2> <u>大衛</u>核其戰士、 戰士原文作民下同立千夫長、百夫長、以率之、
撒下 18:2 以戰士分為三軍、使<u>約押</u>率一軍、使<u>約押</u>弟<u>西魯雅</u>子<u>亞比篩</u>率一軍、使<u>迦特</u>人<u>以太</u>率一軍、 或作區戰士為三以一託約押以一託約押弟西魯雅子亞比篩以一託迦特人以太王謂眾曰、我亦與爾偕往、
撒下 18:3 眾曰、爾不可往、如我逃遁、敵不介意、 敵不介意或作敵志不在我下同如我死亡者半、敵亦不介意、爾一人較勝我萬人、爾自城中助我為幸、
撒下 18:4 王曰、爾曹以為善者、我無不行、於是王立於門側、諸戰士或百或千、分隊而出、
<h2> 命將待<u>押沙龍</u>以寛
</h2>
撒下 18:5 王囑<u>約押</u> <u>亞比篩</u> <u>以太</u>曰、少者<u>押沙龍</u>、願爾為我寛以待之、王為<u>押沙龍</u>囑諸將、民悉聞之、
<h2> 從<u>押沙龍</u>之<u>以色列</u>軍大敗於<u>以法蓮</u>
</h2>
撒下 18:6 <u>大衛</u>之戰士、遂出於田、迎<u>以色列</u>軍、戰於<u>以法蓮</u>之林、
撒下 18:7 在彼<u>以色列</u>人敗於<u>大衛</u>之戰士 戰士原文作臣僕前、當日被殺者眾、死亡者二萬、
撒下 18:8 在彼四散而戰、當日死於林者、較亡於刃者猶眾、
<h2> <u>押沙龍</u>髮繫橡枝懸於空中
</h2>
撒下 18:9 <u>押沙龍</u>偶為<u>大衛</u>臣僕所遇、<u>押沙龍</u>乘騾、騾行於大橡樹之密枝下、<u>押沙龍</u>首為樹枝所繫、懸於空中、 空中原文作天地之間所乘之騾、離之而去、
撒下 18:10 有人見之、告<u>約押</u>曰、我見<u>押沙龍</u>懸於橡樹、
撒下 18:11 <u>約押</u>謂告者曰、爾既見之、何不擊之隕地、若擊之、我必以銀十舍客勒及帶予爾、
撒下 18:12 其人對<u>約押</u>曰、雖得銀一千舍客勒、亦不敢舉手擊王子、我聞王囑爾與<u>亞比篩</u>及<u>以太</u>曰、慎勿害少者<u>押沙龍</u>、
撒下 18:13 我豈可妄為而陷己命耶、無事可隱於王前、 至王知之時、爾必旁立不語、 原文作爾必對立
<h2> <u>約押</u>殺之擲於坑中
</h2>
撒下 18:14 <u>約押</u>曰、我不可與爾遲留、遂執三槍、刺入<u>押沙龍</u>之胸、時<u>押沙龍</u>懸於橡樹尚未死、
撒下 18:15 執<u>約押</u>兵器之少者十人至、環攻<u>押沙龍</u>以致之死、
撒下 18:16 <u>約押</u>吹角阻 <u>大衛</u>之戰士、 <u>大衛</u>之戰士、遂不追<u>以色列</u>人而歸、
撒下 18:17 將<u>押沙龍</u>屍擲於林中大阱、其上叠一大石壘、<u>以色列</u>人逃遁、各歸其家、 家原文作幕○
<h2> <u>押沙龍</u>因無子為己留名乃立石柱以己名稱之
</h2>
撒下 18:18 <u>押沙龍</u>尚存時、曾曰、我無子以傳我名、故在王谷立一石柱、名以己名、至於今日人尚稱之為<u>押沙龍</u>柱、○
<h2> <u>亞希瑪斯</u> <u>古示</u>報消息於王
</h2>
撒下 18:19 <u>撒督</u>子<u>亞希瑪斯</u>曰、我且趨、以主伸王冤、報施王諸敵之消息、告於王、
撒下 18:20 <u>約押</u>謂之曰、爾今日無庸報消息、他日報消息可也、今日王子死、勿報消息、
撒下 18:21 <u>約押</u>謂<u>古示</u>曰、爾往、以所見者告王、<u>古示</u>拜於<u>約押</u>前而趨、
撒下 18:22 <u>撒督</u>子<u>亞希瑪斯</u>又謂<u>約押</u>曰、無論若何、求容我亦趨於<u>古示</u>後、<u>約押</u>曰、我子報此消息、未必得賞、爾趨何為、
撒下 18:23 曰、雖然、求容我趨、曰、可趨、<u>亞希瑪斯</u>由平原之道而趨、趨而越<u>古示</u>、 趨而越古示或作較古示愈疾
撒下 18:24 <u>大衛</u>適坐於邑之月城間、遼望者 遼望者或作戍卒下同登城門樓頂、舉目而觀、見一人獨趨、
撒下 18:25 遼望者呼告於王、王曰、如獨來、必報消息、其人趨而漸近、
撒下 18:26 遼望者又見一人趨而來、告門吏曰、又有一人獨趨、王曰、彼亦報消息者也、
撒下 18:27 遼望者曰、我觀前趨者、其趨似<u>撒督</u>子<u>亞希瑪斯</u>之趨、王曰、彼乃善人、必報佳消息、
撒下 18:28 <u>亞希瑪斯</u>呼告王曰、捷 捷原文作安矣、遂在王前伏地而拜、曰、當頌美主王之天主、已將叛逆我主我王者付於王、
撒下 18:29 王曰、少者<u>押沙龍</u>安否、<u>亞希瑪斯</u>曰、<u>約押</u>遣王之僕及我時、我見眾大諠譁、 或作我見眾大集不知何故、
撒下 18:30 王曰、爾可退、侍於側、遂退、侍於側、
撒下 18:31 <u>古示</u>至、曰、我主我王歟、有佳消息矣、今日主伸王冤、報施一切叛王之人、
撒下 18:32 王問<u>古示</u>曰、少者<u>押沙龍</u>安否、<u>古示</u>曰、願我主我王之敵、與諸叛逆欲害王者、皆與此少者無異、
<h2> 王哀哭<u>押沙龍</u>
</h2>
撒下 18:33 王心慟甚、登邑之門樓而哭、且行且言、曰、我子<u>押沙龍</u>、我子我子<u>押沙龍</u>、我恨不得代爾死、<u>押沙龍</u>我子我子、
撒下 19:1 <h2><u>約押</u>諫王毋哀<u>押沙龍</u>惕之以禍王乃出坐於邑門民悉覲王</h2> 或告<u>約押</u>曰、王因<u>押沙龍</u>哭而哀、
撒下 19:2 當日民聞王為子甚憂、雖獲勝 不以為可樂、轉以為可哀、
撒下 19:3 當時民潛入邑、如敗陣逃遁自慙之民然、
撒下 19:4 王掩面大聲號哭曰、我子<u>押沙龍</u>、<u>押沙龍</u>我子我子、
撒下 19:5 <u>約押</u>入內覲王、曰、爾今日辱爾諸臣僕、彼今日救爾命、及爾子女后妃之命、
撒下 19:6 爾愛爾敵、憾爾友、爾今日明示不以將帥臣僕為念、 不以將帥臣僕為念原文作無有將帥與臣僕今日我知如<u>押沙龍</u>尚存、而我儕皆死、爾乃歡然、
撒下 19:7 今爾當起而出、慰藉爾臣僕之心、我指永生主而誓、如爾不出、今夜必無一人與爾偕、則此害較爾自幼至今所遭者尤甚、
撒下 19:8 於是王起、坐於邑門、有告民曰、王坐於邑門、民悉至王前、 從<u>押沙龍</u>之<u>以色列</u>人逃遁、各歸其家、 家原文作幕○
<h2> <u>以色列</u>人欲請<u>大衛</u>歸
</h2>
撒下 19:9 <u>以色列</u>諸支派之民眾相爭曰、王救我於敵手、拯我於<u>非利士</u>人手、今因<u>押沙龍</u>故、自國而遁、
撒下 19:10 <u>押沙龍</u>我儕所膏以治我者、今日陣亡、爾何緘默不導王歸乎、
<h2> <u>大衛</u>遣人見祭司命勸<u>猶大</u>人速請王歸
</h2>
撒下 19:11 <u>大衛</u>王遣人見祭司<u>撒督</u>與<u>亞比亞他</u>曰、當告<u>猶大</u>諸長老曰、<u>以色列</u>眾已有言、欲導王歸宮、爾導王歸宮、何居人後、
撒下 19:12 爾曹與我為兄弟、為我骨肉、何在人後導王歸乎、
撒下 19:13 亦告<u>亞瑪撒</u>曰、爾乃我骨肉之親、我必立爾代<u>約押</u>、恆在我前為軍長、不然、願天主從重罰我、
撒下 19:14 於是使<u>猶大</u>人悉懷一心、遣使見王曰、請王與臣僕偕歸、
撒下 19:15 王歸、至<u>約旦</u>、<u>猶大</u>人至<u>吉甲</u>、欲迎王、導王濟<u>約但</u>、○
<h2> <u>示每</u>認罪<u>大衛</u>赦之
</h2>
撒下 19:16 居<u>巴戶琳</u>之<u>便雅憫</u>人<u>基拉</u>子<u>示每</u>、急與<u>猶大</u>人同下而迎<u>大衛</u>王、
撒下 19:17 從之者有<u>便雅憫</u>人一千、又有<u>掃羅</u>家之奴<u>洗巴</u>、及其子十五人、奴二十人、皆濟<u>約但</u>迎王、
撒下 19:18 有濟舟至、以濟 王與眷屬、供王之用、王將濟河、<u>示每</u>俯伏於王前、
撒下 19:19 曰、我主我王出<u>耶路撒冷</u>時、僕行悖逆、今求王毋因此罪僕、毋記憶、毋懷於心、
撒下 19:20 僕知有罪、故今日在<u>約瑟</u>族中、特先至以迎我主我王、
撒下 19:21 <u>西魯雅</u>子<u>亞比篩</u>曰、<u>示每</u>詛主所立受膏者、 自當治死、豈可因此以免死乎、
撒下 19:22 <u>大衛</u>曰、<u>西魯雅</u> 二子、爾與我何與、爾今欲阻我乎、我今日始知為<u>以色列</u>王、今日何可於<u>以色列</u>人中行殺戮乎、
撒下 19:23 王謂<u>示每</u>曰、爾必不死、王又為之發誓、○
<h2> <u>米非波設</u>自白
</h2>
撒下 19:24 <u>掃羅</u>孫 孫原文作子<u>米非波設</u>亦下迎王、彼自王出之日、至王安然而歸之日、不治足、不修鬚、不浣衣、
撒下 19:25 返至<u>耶路撒冷</u>迎王時、王問之曰、<u>米非波設</u>、何不與我偕往、
撒下 19:26 曰、我主我王歟、僕乃跛足者、意欲備驢乘之以隨王、無奈我之奴欺我、
撒下 19:27 又在我主我王之前讒我、我主我王如天主之使者、惟願王任意以行、
撒下 19:28 我祖 祖原文作父全家之人、在我主我王前無不當死、乃王使僕食於王之席、僕尚有何理可辨、尚敢在王前鳴冤乎、
撒下 19:29 王謂之曰、爾何用多言、我已命爾與<u>洗巴</u>均分田畝、
撒下 19:30 <u>米非波設</u>對王曰、我主我王既安然歸宮、任其取一切可也、○
<h2> <u>巴西萊</u>因年邁不欲從王乃歸其子<u>金罕</u>從王王優待之
</h2>
撒下 19:31 <u>基列</u>人<u>巴西萊</u>自<u>羅吉琳</u>至、送王濟<u>約但</u>、遂與王偕濟<u>約但</u>、
撒下 19:32 <u>巴西萊</u>年邁、已八十歲、其人巨富、王在<u>瑪哈念</u>時、曾供養王、
撒下 19:33 王謂<u>巴西萊</u>曰、爾與我偕往、我在<u>耶路撒冷</u>養贍爾、
撒下 19:34 <u>巴西萊</u>對王曰、我尚存之日無幾、何必與王偕往<u>耶路撒冷</u>、
撒下 19:35 僕今八十歲、能別美惡乎、能識所食所飲之味乎、能辨謳歌男女之聲乎、僕何必負累我主我王、
撒下 19:36 但容僕暫從王濟<u>約但</u>、王何必賜僕如是之恩、
撒下 19:37 容僕旋歸、死於故邑、葬於父母之墓、在此有王之僕<u>金罕</u>、可與我主我王偕往、王可任意以待之、
撒下 19:38 王曰、<u>金罕</u>可與我偕往、我待之必如爾願、爾向我尚有所求乎、我必為爾行之、
撒下 19:39 於是民眾濟<u>約但</u>、王亦濟河、王與<u>巴西萊</u>接吻、為之祝福、<u>巴西萊</u>乃歸故土、
撒下 19:40 王至<u>吉甲</u>、<u>金罕</u>偕行、<u>猶大</u>眾民及<u>以色列</u>民之半導王 導王或作導王濟河焉、○
<h2> <u>猶大</u>人先請王歸<u>以色列</u>人因與之爭
</h2>
撒下 19:41 <u>以色列</u>人眾來見王曰、我兄弟<u>猶大</u>人、因何潛導王與王之眷屬、及王 王原文作大衛之從者濟<u>約但</u>耶、
撒下 19:42 <u>猶大</u>人眾答<u>以色列</u>人曰、緣王與我儕為同族、 為同族或作至親也何因此而怒乎、我曾食王之物乎、曾受王之賞乎、
撒下 19:43 <u>以色列</u>人語<u>猶大</u>人曰、我於王有十分之關繫、我於<u>大衛</u>較爾情誼尤深、爾何藐視我、不使我先請我王歸耶、 爾何藐視我不使我先請我王歸耶或作爾導王歸何藐視我不先與我言也又作爾何藐視我請我王歸豈非我先言之耶然<u>猶大</u>人之言、較<u>以色列</u>人之言尤厲、
撒下 20:1 <h2>匪徒<u>示巴</u>吹角倡亂</h2> 在彼適有一匪徒名<u>示巴</u>、乃<u>便雅憫</u>人<u>比基利</u>子、吹角 告眾曰、我儕與<u>大衛</u>無與、與<u>耶西</u>子無涉、<u>以色列</u>人歟、各歸爾家、 家原文作幕
撒下 20:2 於是<u>以色列</u>人皆離<u>大衛</u>、從<u>比基利</u>子<u>示巴</u>、惟<u>猶大</u>人不離其王、自<u>約但</u>至<u>耶路撒冷</u>、
<h2> <u>大衛</u>貶守宮之十妃禁至畢生
</h2>
撒下 20:3 <u>大衛</u>至<u>耶路撒冷</u>、既入王宮、將前所留守宮殿之十妃嬪、幽於別室、供其食用、不與親近、使如嫠婦度日、幽閉至於死日、
<h2> <u>亞瑪撒</u>立為將軍為<u>約押</u>所殺
</h2>
撒下 20:4 王謂<u>亞瑪撒</u>曰、爾於三日內、為我集<u>猶大</u>人、爾則至此、
撒下 20:5 <u>亞瑪撒</u>往、欲集<u>猶大</u>人、稽遲逾王所限之期、
撒下 20:6 <u>大衛</u>謂<u>亞比篩</u>曰、今<u>比基利</u>子<u>示巴</u>、必加害於我、較<u>押沙龍</u>尤甚、爾率爾主王之戰士 戰士原文作臣僕追之、恐其入鞏固之城而避我、
撒下 20:7 <u>約押</u>之兵與侍衛 侍衛原文作基利提人毘利提人下同並一切勇士、悉從之出<u>耶路撒冷</u>、以追<u>比基利</u>子<u>示巴</u>、
撒下 20:8 至<u>基遍</u>之大磐、<u>亞瑪撒</u>來迎、時、<u>約押</u>衣戰衣、衣外腰束帶、帶佩刀、刀在鞘中、行時使刀自鞘而墮、 <u>約押</u>拾刀執於左手、
撒下 20:9 <u>約押</u>謂<u>亞瑪撒</u>曰、吾兄安乎、遂以右手握<u>亞瑪撒</u>之鬚、欲與之接吻、
撒下 20:10 <u>亞瑪撒</u>不妨<u>約押</u>手所執之刀、 或作亞瑪撒見約押執刀不以為意<u>約押</u>刺其腹、腸流於地、不再刺之即死、<u>約押</u>及弟<u>亞比篩</u>仍追<u>比基利</u>子<u>示巴</u>、
撒下 20:11 <u>約押</u>戰士中有一人、立於<u>亞瑪撒</u>屍旁、呼曰、凡悅<u>約押</u>歸<u>大衛</u>者、當從<u>約押</u>、
撒下 20:12 <u>亞瑪撒</u>偃仆於道、血染遍體、其人見民眾至此皆立、則以<u>亞瑪撒</u>屍、由道移於田、掩之以布、
撒下 20:13 由道移屍後、民眾遂從<u>約押</u>追<u>比基利</u>子<u>示巴</u>、
撒下 20:14 彼遍行<u>以色列</u>諸支派、至<u>伯瑪迦</u>之<u>亞比拉</u>、又 經行<u>比利</u>人之全地、 其間之民咸集、亦從之、
<h2> <u>約押</u>逐<u>示巴</u>至<u>亞比拉</u>才智女勸邑民斬<u>示巴</u>首擲城外<u>約押</u>乃止
</h2>
撒下 20:15 <u>約押</u>及從者至<u>伯瑪迦</u>之<u>亞比拉</u>、將<u>示巴</u>困於城中、在城之四圍築壘、使城困於其中、 使城困於其中或作壘近城濠從<u>約押</u>之軍眾、攻擊城垣、欲傾圮之、
撒下 20:16 有一哲婦、自城上呼曰、聽哉聽哉、請<u>約押</u>來前、我欲與語、
撒下 20:17 <u>約押</u>近婦前、婦曰、爾<u>約押</u>乎、曰、然、婦曰、請聽婢言、曰、我聽、
撒下 20:18 婦曰、凡攻城必先說說、爾當先問<u>亞比拉</u>居民之意若何、然後方決其事、 或作古昔人嘗言當問於<u>亞比拉</u>然後方決其事
撒下 20:19 我此邑在<u>以色列</u>諸邑中、和平忠厚、爾緣何欲翦滅<u>以色列</u>之大邑乎、緣何欲傾毀主之業乎、
撒下 20:20 <u>約押</u>曰、我決不欲傾毀、決不欲翦滅、
撒下 20:21 斷無此意、乃緣<u>以法蓮</u>山人<u>比基利</u>子名<u>示巴</u>者、叛逆<u>大衛</u>王、今以其一人付於我、我則離邑而去、婦謂<u>約押</u>曰、必斬其首級、由城垣上擲於爾、
撒下 20:22 婦往、以其智勸眾、眾遂斬<u>比基利</u>子<u>示巴</u>之首級、擲與<u>約押</u>、<u>約押</u>吹角、眾遂離其邑、各歸己幕、<u>約押</u>返<u>耶路撒冷</u>見王、○
<h2> 歷舉<u>大衛</u>諸臣
</h2>
撒下 20:23 <u>約押</u>為<u>以色列</u>眾軍之軍長、<u>耶何耶大</u>子<u>比拿雅</u>為侍衛長、
撒下 20:24 <u>亞多蘭</u>理貢稅、<u>亞希律</u>子<u>約沙法</u>為史官、
撒下 20:25 <u>示法</u>為繕寫、<u>撒督</u>與<u>亞比亞他</u>為祭司 長、
撒下 20:26 <u>睚珥</u>人<u>以拉</u>為<u>大衛</u>家之祭司、 或作為大衛之相
撒下 21:1 <h2>歲旱者三<u>基遍</u>人殺<u>掃羅</u>二子五外孫懸屍於山災乃止</h2> <u>大衛</u>在位之時、歲饑、年復一年、比及三年、<u>大衛</u>問於主、主曰、緣<u>掃羅</u>及其家行殘忍、殺<u>基遍</u>人 故也、
撒下 21:2 <u>大衛</u>召<u>基遍</u>人而問之、此<u>基遍</u>人、原不屬<u>以色列</u>人、乃屬所遺之<u>亞摩利</u>人、<u>以色列</u>人曾與之立誓 不殺之、<u>掃羅</u>為<u>以色列</u>人及<u>猶大</u>人熱中欲滅之、 或作掃羅忌彼與以色列人猶大人雜居欲滅之
撒下 21:3 <u>大衛</u>問<u>基遍</u>人曰、我為爾當何為、我當何為、方贖此罪、使爾為主之子民祝福、 或作以致爾可使主之子民獲福
撒下 21:4 <u>基遍</u>人對曰、我儕向<u>掃羅</u>與其家不索金銀、亦不願緣我之故、殺<u>以色列</u>中一人、<u>大衛</u>曰、爾言我當為爾何為、
撒下 21:5 <u>基遍</u>人對王曰、<u>掃羅</u>殘殺我儕、謀害我儕、在<u>以色列</u>四境幾滅我儕、
撒下 21:6 願以其後裔七人付於我、我將懸之於主前、在<u>基比亞</u>、即昔蒙主選<u>掃羅</u>之邑、王曰、我必付於爾、
撒下 21:7 王矜恤<u>掃羅</u>孫<u>約拿單</u>子<u>米非波設</u>、因昔與<u>掃羅</u>子<u>約拿單</u>指主發誓立盟、
撒下 21:8 乃以<u>愛雅</u>女<u>利斯巴</u>從<u>掃羅</u>所生之二子、<u>亞摩尼</u>、<u>米非波設</u>、及<u>掃羅</u>女<u>米甲</u> 之姊、從<u>米何拉</u>人<u>巴西萊</u>子<u>亞得利</u>所生之五子、
撒下 21:9 悉付於<u>基遍</u>人手、彼乃懸之於山、在主前、七人同亡、被殺時、正始刈穫之時、即麰麥始刈穫之時也、
<h2> <u>利斯巴</u>珍護其屍
</h2>
撒下 21:10 <u>愛雅</u>女<u>利斯巴</u>、取麻布張於磐 以掩屍、自麥始刈穫時以至天降雨、 天降雨原文作水自天降於屍上晝不容空中鳥止其上、夜不容野獸侵犯、
<h2> <u>大衛</u>葬<u>掃羅</u> <u>約拿單</u>骸骨於祖塋
</h2>
撒下 21:11 或以<u>掃羅</u>妃<u>愛雅</u>女<u>利斯巴</u>所行告<u>大衛</u>、
撒下 21:12 <u>大衛</u>遂往、由<u>基列</u>之<u>雅比人</u>所、取<u>掃羅</u>之骸骨、及其子<u>約拿單</u>之骸骨、蓋昔<u>非利士</u>人殺<u>掃羅</u>於<u>基利波阿</u>時、將<u>掃羅</u>及<u>約拿單</u>屍、懸於<u>伯珊</u>之衢、<u>基列</u>之<u>雅比</u>人潛取之歸、
撒下 21:13 <u>大衛</u>以<u>掃羅</u>之骸骨、及其子<u>約拿單</u>之骸骨、自<u>基列</u>之<u>雅比</u>攜之來、又殮被懸者之骸骨、
撒下 21:14 悉葬於<u>掃羅</u>父<u>基士</u>之墓、在<u>便雅憫</u>之地<u>西拉</u>、眾循王命而行、此後天主垂聽國人之祈禱、○
<h2> <u>大衛</u>與<u>非利士</u>人戰者四四勇士殺敵四偉人
</h2>
撒下 21:15 <u>非利士</u>人復與<u>以色列</u>人戰、<u>大衛</u>率其臣僕、攻<u>非利士</u>人、戰時<u>大衛</u>困憊、
撒下 21:16 <u>挪伯</u> <u>拉乏</u>族<u>以實比</u>、欲殺<u>大衛</u>、彼執銅戈、重三百舍客勒、又佩新刀、
撒下 21:17 <u>西魯雅</u>子<u>亞比篩</u>救<u>大衛</u>、攻<u>非利士</u>人而殺之、於是<u>大衛</u>之從者於<u>大衛</u>前誓曰、此後爾不可偕我往戰、恐滅<u>以色列</u>之明燈、
撒下 21:18 後又與<u>非利士</u>人戰於<u>歌伯</u>、<u>戶沙</u>人<u>西比該</u>、殺<u>拉乏</u>族 拉乏族或作拉乏所生下同之<u>撒弗</u>、
撒下 21:19 又與<u>非利士</u>人戰於<u>歌伯</u>、<u>伯利恆</u>人<u>雅雷俄珥金</u>子<u>伊勒哈難</u>、殺<u>迦特</u>人<u>歌利亞</u>、其槍之柯、大如織器之軸、
撒下 21:20 又戰於<u>迦特</u>、在彼有<u>拉乏</u>族之人、形體魁偉、手足各六指、共二十四指、
撒下 21:21 其人侮辱 侮辱或作詈<u>以色列</u>人、<u>大衛</u>兄<u>示每</u>子<u>約拿單</u>殺之、
撒下 21:22 此四人、皆為<u>迦特</u> <u>拉乏</u>族之人、 或作此四人皆為拉乏在迦特所生皆為<u>大衛</u>及其臣僕所殺、
撒下 22:1 <h2><u>大衛</u>謳歌頌主恩</h2> 主救<u>大衛</u>於眾敵之手、及<u>掃羅</u>之手、<u>大衛</u>作歌頌主、
撒下 22:2 曰、主庇祐我如高山、如保障、使我獲救、
撒下 22:3 天主如磐為我所倚、庇我如盾、助我獲勝、衛我如鞏固之城、如避難之所、乃救我者、援我脫於凶暴、
撒下 22:4 我呼籲當頌美之主、我即脫於仇敵、
撒下 22:5 死亡之波濤 波濤或作苦難環繞我、匪類如川流、使我驚惶、
撒下 22:6 示阿勒 示阿勒見創世紀三十七章三十五節小註之災患、如繩索拘攣我、死亡之禍害、如網羅陳於我前、
撒下 22:7 我於急難時呼籲主、呼籲我天主、主自殿中俯聞我聲、我之籲懇為主耳所聞、
撒下 22:8 大地震動、天基撼搖、因主震怒、
撒下 22:9 鼻內煙騰、口出烈火、炭因之而燃、
撒下 22:10 主使天低垂而主臨格、在其足下、幽深玄暗、
撒下 22:11 乘基路伯而飛翔、以風為翼而顯現、
撒下 22:12 使幽暗在其四周、以匯聚之水與密雲為幕、
撒下 22:13 因主前之光、火炭燃燒、
撒下 22:14 主自天鳴雷、至高者發其洪聲、
撒下 22:15 發矢使仇人 仇人原文作之奔潰、掣電使敵人 敵人原文作之迷亂、
撒下 22:16 海底呈露、地基顯現、因主呵責、怒氣沖發、 怒氣沖發或作因主吹噓其氣
撒下 22:17 主自上垂手援我、援我出於大水之中、
撒下 22:18 我仇敵凶暴、憾我者強於我、主於其中拯救我、
撒下 22:19 我遭患難時、敵人來攻我、我所倚賴者惟主、
撒下 22:20 主導我至寛闊地、因悅我而加救援、
撒下 22:21 主循我之善 善或作義而報我、循我手之潔而賞我、
撒下 22:22 因我謹守主道、未嘗作惡以違我天主、
撒下 22:23 主之法度、恆於我前、主之律例、我永不離、
撒下 22:24 我於主前、純全無疵、自慎而不犯罪愆、
撒下 22:25 因此主循我之善、 善或作義循我於其目前之潔以報我、
撒下 22:26 主歟、仁義者、主循其仁義以待之、純全者、主循其純全以待之、
撒下 22:27 清潔者、主循其清潔以待之、邪曲者、主循其邪曲以待之、
撒下 22:28 困苦之民、為主所拯、驕矜之輩、主目鑒察、使之卑微、
撒下 22:29 主乃我之燈、主明我之暗、
撒下 22:30 我倚賴主、馳入敵軍、仰仗我天主、躍登敵城、
撒下 22:31 天主之道無不完全、主之言語最為精粹、凡倚賴主者、主必護衛如盾、
撒下 22:32 耶和華外誰為天主、我天主外孰為可恃者、
撒下 22:33 天主賜我以力、堅固我、使我之道途通達、
撒下 22:34 使我足捷如鹿、使我得立高處、
撒下 22:35 使我手善於爭戰、使我臂能張銅弓
撒下 22:36 主施救恩、護我如盾、應允我 應允我或作主之溫良使我為大、
撒下 22:37 使我之步履寛闊、使我之足立定不蹶、
撒下 22:38 我追仇敵、必剿除之、若未盡滅、必不旋歸、
撒下 22:39 我擊仇敵、滅之殆盡、使之不能復起、悉仆於我之足下、
撒下 22:40 主賜我以力、使我能戰、使攻擊我者服於我下、
撒下 22:41 使我敵盾於我前、 原文作使我敵以背向我使我剿滅憾我之人、
撒下 22:42 仇敵四望、 四望或作呼籲無人救援、雖呼籲主、主亦不應、
撒下 22:43 我擣之細微如地之塵、踐之如衢市之泥、而又傾之、
撒下 22:44 我國之人攻我、主將我救援、護衛我 使我為列國之元首、我未識之民亦服事我、
撒下 22:45 異邦之人皆諂媚於我、耳聞 我名而歸順我、
撒下 22:46 異邦之人衰微、戰戰兢兢、出其鞏固之城 而投降、
撒下 22:47 惟主永生、我恃如磐之主當頌美、拯我之天主、我恃如磐者、當讚為崇高、
撒下 22:48 天主為我復仇、使列邦服於我下、
撒下 22:49 救我脫於仇敵、舉我在攻我者上、救我於強暴之人、
撒下 22:50 主歟、因此我在列國讚美主歌頌主之名、
撒下 22:51 主所立受膏王<u>大衛</u>、主大施拯救、 主大施拯救又作主施拯救保之如臺恆賜恩於彼、爰及苗裔、至於永遠、
撒下 23:1 <h2><u>大衛</u>終言己家適如主許</h2> <u>大衛</u>終末之言、備詳如左、曰、<u>耶西</u>子<u>大衛</u>言、得居高位、蒙<u>雅各</u>天主所立為受膏王、作<u>以色列</u>美歌者言、
撒下 23:2 主之神藉我而言、主之詞在我口、 在我口原文作在我舌
撒下 23:3 <u>以色列</u>天主有言、<u>以色列</u>所恃之天主、 原文作以色列之磐諭我曰、為人君者若義、秉權者若畏天主、
撒下 23:4 則如朝日升而輝耀、如無雲之清晨、如雨後日照、百卉自地而生、
撒下 23:5 我家於天主前、豈非若是、天主與我立約、於諸事堅定穩固、恆久不廢、一切救我之事、與我一切所願者、主豈不成之乎、
<h2> 惡類斷難如此
</h2>
撒下 23:6 匪類皆如被棄之荊棘、人不得執之於手、
撒下 23:7 欲捫之者、必用鐵器及槍柯、終必盡焚以火、○
<h2> 臚列從<u>大衛</u>諸傑
</h2>
撒下 23:8 從<u>大衛</u>之勇士、其名列於左、<u>他革捫</u> 或作哈門人<u>約設巴設</u>、 歷代上十一章十一節作雅朔班又稱<u>伊斯尼</u>人<u>亞底挪</u>、為諸將 諸將或作三勇士之長、一時彼一人戰八百人、盡殺之、 或作彼一揮槍擊八百人
撒下 23:9 其次<u>亞合</u>孫<u>朵多</u>子<u>以利亞撒</u>、昔<u>非利士</u>人集以戰、<u>以色列</u>人亦上、 或作以色列人逃遁有從<u>大衛</u>之三勇士、向<u>非利士</u>人詈而挑戰、<u>以利亞撒</u>亦在其中、
撒下 23:10 彼起擊<u>非利士</u>人、直至臂力疲乏、手若與刀柄相黏、當日主使 <u>以色列</u>人獲大勝、戰士 戰士原文作民但隨其後、以奪貨財、 以奪貨財或作以剝被殺者
撒下 23:11 其後有<u>哈拉</u>人<u>亞基</u>子<u>沙瑪</u>、一日<u>非利士</u>人集軍士來戰、在彼有田、種以扁豆、民皆遁於<u>非利士</u>人前、
撒下 23:12 <u>沙瑪</u>立於田、擊<u>非利士</u>人、救護其田、主使 <u>以色列</u>人獲大勝、
撒下 23:13 三十著名之 勇士中三人、於刈穫時、下至<u>亞杜蘭</u>穴、就<u>大衛</u>、<u>非利士</u>軍士列營於<u>利乏音</u>谷、
撒下 23:14 當時<u>大衛</u>在山寨、<u>非利士</u>戍兵 戍兵或作有營在<u>伯利恆</u>、
撒下 23:15 <u>大衛</u>曰、<u>伯利恆</u>城門側之井、我慕其水、誰願往汲、予我飲之、
撒下 23:16 此三勇士、衝<u>非利士</u>營而過、自<u>伯利恆</u>城門側之井、汲水攜於<u>大衛</u>、<u>大衛</u>不飲、乃灌於主前、
撒下 23:17 曰、主歟、此三人冒死不顧、往汲此水、無異其血、我斷不敢飲之、如是<u>大衛</u>不飲此水、此三勇士所為如是、
撒下 23:18 <u>西魯雅</u>子<u>約押</u>弟<u>亞比篩</u>為 別三 別三或作三十勇士之首、揮槍殺三百人、在三 三或作三十勇士中最著名者、
撒下 23:19 在三 三或作三十勇士中最尊貴、故為其首、惟不及前三勇士、 惟不及前三勇士或作不及三勇士
撒下 23:20 又有<u>甲薛</u>人<u>比拿雅</u>、乃巨富者<u>耶何耶大</u>子、大有作為、曾殺<u>摩押</u>猛如獅之二勇士、又於降雪時、下阱殺一獅、
撒下 23:21 又殺<u>伊及</u>壯士、<u>伊及</u>人手執槍、<u>比拿雅</u>執梃以迎、自<u>伊及</u>人手奪槍、以槍殺之、
撒下 23:22 <u>耶何耶大</u>子<u>比拿雅</u>所為如是、在三 三或作三十勇士中最著名者、
撒下 23:23 較諸三十勇士更為尊貴、惟不及前三勇士、 惟不及前三勇士或作不及三勇士<u>大衛</u>立之為侍衛長、
撒下 23:24 <u>約押</u>弟<u>亞撒黑</u>在三十勇士中、又有<u>伯利恆</u>人<u>朵多</u>子<u>伊勒哈難</u>、
撒下 23:25 <u>哈律</u>人<u>沙瑪</u>、<u>哈律</u>人<u>以利加</u>、
撒下 23:26 <u>帕勒提</u>人<u>希列</u>、<u>提哥亞</u>人<u>益吉</u>子<u>以拉</u>、
撒下 23:27 <u>亞拿突</u>人<u>亞比以謝</u>、<u>戶沙</u>人<u>米本乃</u>、
撒下 23:28 <u>亞合</u>人<u>撒門</u>、<u>尼陀法</u>人<u>瑪哈萊</u>、
撒下 23:29 <u>尼陀法</u>人<u>巴拿</u>子<u>希立</u>、<u>便雅憫</u>支派、<u>基比亞</u>人<u>利拜</u>子<u>以太</u>、
撒下 23:30 <u>毘拉頓</u>人<u>比拿雅</u>、<u>迦實</u>谷人<u>希代</u>、
撒下 23:31 <u>伯亞拉巴</u>人<u>亞比亞本</u>、<u>巴魯米</u>人<u>亞斯瑪弗</u>、
撒下 23:32 <u>沙本</u>人<u>以利雅哈巴</u>、<u>雅善</u>子中之<u>約拿單</u>、
撒下 23:33 <u>哈拉</u>人<u>沙瑪</u>、<u>哈拉</u>人<u>沙拉</u>子<u>亞希暗</u>、
撒下 23:34 <u>瑪迦</u>孫<u>亞哈拜</u>子<u>以利法列</u>、<u>基祿</u>人<u>亞希多弗</u>子<u>以連</u>、
撒下 23:35 <u>迦密</u>人<u>希斯萊</u>、<u>亞巴</u>人<u>帕萊</u>、
撒下 23:36 <u>鎖巴</u>人<u>拿單</u>子<u>以甲</u>、<u>迦得</u>人<u>巴尼</u>、
撒下 23:37 <u>亞捫</u>人<u>洗勒</u>、為<u>西魯雅</u>子<u>約押</u>執兵器者<u>比祿</u>人<u>拿哈萊</u>、
撒下 23:38 <u>益特</u>人<u>以拉</u>、<u>益特</u>人<u>迦立</u>、
撒下 23:39 <u>赫</u>人<u>烏利亞</u>、共三十七人、
撒下 24:1 <h2><u>大衛</u>命<u>約押</u>核民數</h2> 主復怒<u>以色列</u>人、感動<u>大衛</u>、使之命人往核<u>以色列</u>人及<u>猶大</u>人之數、
撒下 24:2 王命其軍長<u>約押</u>曰、爾遍行<u>以色列</u>各支派、自<u>但</u>至<u>別是巴</u>、核數斯民、使我知其數、
撒下 24:3 <u>約押</u>曰、無論民數多寡、惟願主爾之天主增益百倍、並使我主我王目睹之、我主我王何為欲行此事乎、
<h2> <u>約押</u>率諸軍長核數民閱九月有二旬得民數百三十萬
</h2>
撒下 24:4 第王之命促<u>約押</u>與諸將、<u>約押</u>與諸將退於王前、遂往核數<u>以色列</u>民、
撒下 24:5 濟<u>約但</u>河、列營在<u>迦得</u>谷中<u>亞羅珥</u>城之右、與<u>牙設</u>相對、
撒下 24:6 又至<u>基列</u>、與<u>他停合示</u>地、及<u>但雅安</u>、環繞而至<u>西頓</u>、
撒下 24:7 又至<u>瑣珥</u>、 即推羅鞏固之城 鞏固之城或作保障與<u>希未</u> <u>迦南</u>之諸邑、又往<u>猶大</u>南方至<u>別是巴</u>、
撒下 24:8 遍行全地、歷九月二十日、乃返<u>耶路撒冷</u>、
撒下 24:9 <u>約押</u>以民數告王、<u>以色列</u>能臨戰 臨陣原文作拔刀者八十萬、<u>猶大</u>人五十萬、
撒下 24:10 <u>大衛</u>既核民數、中心不安、禱於主曰、我行此愚甚、大干罪戾、求主宥僕之愆尤、<u>大衛</u>夙興時、主命先知<u>迦得</u>、即在<u>大衛</u>前為先見者、曰、
<h2> 主藉先知示<u>大衛</u>災有三必降一<u>大衛</u>乃願三日疫
</h2>
撒下 24:11 往告<u>大衛</u>曰、主如是云、我有三災、必降其一於爾、爾其自擇之、
撒下 24:12 <u>迦得</u>遂來見<u>大衛</u>、謂之曰、或爾國中饑饉七年、或爾遁於敵前、敵逐爾三月、或於爾國中有瘟疫三日、 此三者爾何擇、今爾思而視之、 明以告我、俾我歸而復命於遣我者、
撒下 24:13 a
撒下 24:14 <u>大衛</u>謂<u>迦得</u>曰、我窘迫已極、 或作我甚愁戚我願陷於主手、因主大施憐憫、不願陷於人手、
<h2> 民死於疫者七萬人
</h2>
撒下 24:15 於是主降瘟疫於<u>以色列</u>人中、自 其日清晨、至於所定之日期、自<u>但</u>至<u>別是巴</u>、民中死者七萬、
撒下 24:16 天使向<u>耶路撒冷</u>舉手、以滅其居民、 以滅其居民原文作以滅之主悔降此災、 或作主心回意轉不欲復降此災遂諭滅民之使者曰、今足矣、可止爾手、其時主之使者在<u>耶布斯</u>人<u>亞勞拿</u>之禾場、
<h2> <u>大衛</u>認罪祈主
</h2>
撒下 24:17 <u>大衛</u>見降疫於民 降疫於民原文作擊民之天使、遂禱於主曰、我犯罪行惡、此群羊何所為、求主攻我 攻我或作降災於我與我之父家、
<h2> <u>大衛</u>從先知<u>迦得</u>言市<u>亞勞拿</u>穀場建祭臺獻祭疫乃止
</h2>
撒下 24:18 時<u>迦得</u>來見<u>大衛</u>曰、爾起、為主建祭臺、在<u>耶布斯</u>人<u>亞勞拿</u>之禾場、
撒下 24:19 <u>大衛</u>遵主之命、循<u>迦得</u>之言、上 其禾場、
撒下 24:20 <u>亞勞拿</u>觀望、見王與臣僕、向己而來、遂出、伏地拜王、
撒下 24:21 曰、我主我王、蒞臨僕所何故、<u>大衛</u>曰、欲購爾之禾場、為主建祭臺、使瘟疫止於民間、
撒下 24:22 <u>亞勞拿</u>謂王曰、我主我王可取所欲取者而獻之、在此有牛、可為火焚祭、有打禾之器與牛軛、可以為柴、
撒下 24:23 王歟、此一切<u>亞勞拿</u>悉奉於王、<u>亞勞拿</u>又謂王曰、願主爾之天主悅納爾、
撒下 24:24 王謂<u>亞勞拿</u>曰、不然、我欲購之、必以其值予爾、我不欲以不費而得之物、獻火焚祭於主我之天主、<u>大衛</u>遂以銀五十舍客勒購禾場與牛、
撒下 24:25 在彼為主建祭臺、獻火焚祭及平安祭、於是主衿恤國民、垂聽所祈、瘟疫遂止於<u>以色列</u>人中、
王上 1:1 <h2><u>大衛</u>年邁骨寒因<u>亞比煞</u>得暖</h2> <u>大衛</u>王壽高年邁、雖蔽以衣裳、仍不得暖、
王上 1:2 臣僕謂之曰、不如為我主我王、尋一處女、可侍於王前、奉養王、臥於王之懷、庶我主我王得暖焉、
王上 1:3 遂遍<u>以色列</u>境內、尋一美麗童女、尋得<u>書念</u>女<u>亞比煞</u>、攜至王前、
王上 1:4 童女極其美麗、奉養王而服事之、惟王不御焉、○
<h2> <u>大衛</u>之子<u>亞多尼雅</u>肆筵聚心腹不待父命自立
</h2>
王上 1:5 <u>哈及</u>所生之子<u>亞多尼雅</u>、自詡曰、我必為王、遂備車馬、及趨於其前之五十人、
王上 1:6 其父向未責之曰、爾何為行此、 或作其父向未使之懷憂未嘗詰之爾所為何事其容貌亦甚俊美、生於<u>押沙龍</u>後、
王上 1:7 <u>亞多尼雅</u>與<u>西魯雅</u>子<u>約押</u>、及祭司<u>亞比亞他</u>私議、二人從之欲助焉、
王上 1:8 惟祭司<u>撒督</u>、<u>耶何耶大</u>子<u>比拿雅</u>、先知<u>拿單</u>、<u>示每</u>、<u>利以</u>、及<u>大衛</u>諸勇士、俱不從<u>亞多尼雅</u>、
王上 1:9 <u>亞多尼雅</u>在<u>瑣希列</u>磐旁、近<u>羅結</u>泉、 羅結泉或作隱羅結宰牛羊及肥犢、請諸弟即王之眾子、與王之臣僕及<u>猶大</u>人、
王上 1:10 惟先知<u>拿單</u>與<u>比拿雅</u>、諸勇士、及弟<u>所羅門</u>、俱不請焉、
王上 1:11 <u>拿單</u>告<u>所羅門</u>母<u>拔示巴</u>曰、<u>哈及</u>子<u>亞多尼雅</u>為王、爾未聞之乎、我主<u>大衛</u>未知之也、
王上 1:12 今我為爾設一計、可保爾命、及爾子<u>所羅門</u>之命、
王上 1:13 當往見<u>大衛</u>王、告之曰、我主我王曾誓於婢曰、爾子<u>所羅門</u>必繼我為王、必坐我之位、今緣何<u>亞多尼雅</u>竟為王耶、
王上 1:14 爾在王前與王言時、我隨爾後入、以證爾言之不謬、 或作補足爾之言
<h2> <u>所羅門</u>母<u>拔示巴</u>勸王立<u>所羅門</u>為王
</h2>
王上 1:15 於是<u>拔示巴</u>入內見王、王甚老邁、<u>書念</u>女<u>亞比煞</u>奉事之、
王上 1:16 <u>拔示巴</u>屈躬拜王、王曰、爾何所欲、
王上 1:17 曰、我主曾指主爾之天主誓於婢曰、爾子<u>所羅門</u>必繼我為王、必坐我之位、
王上 1:18 今<u>亞多尼雅</u>為王、我主我王不知也、
王上 1:19 彼宰牛羊及肥犢甚多、請王之眾子、與祭司<u>亞比亞他</u>、軍長<u>約押</u>、惟王之僕<u>所羅門</u>不請焉、
王上 1:20 今<u>以色列</u>人眾之目、皆仰望我主我王、待王曉諭我主我王之後、誰坐王位、
王上 1:21 不然、則我主我王與列祖同寢之後、我與我子<u>所羅門</u>必視為罪人矣、
<h2> <u>拿單</u>助之
</h2>
王上 1:22 <u>拔示巴</u>與王尚言時、先知<u>拿單</u>入、
王上 1:23 或告王曰、先知<u>拿單</u>至、既至王前、伏地而拜、
王上 1:24 <u>拿單</u>曰、我主我王、果言<u>亞多尼雅</u>必繼王為王而坐王位乎、
王上 1:25 彼今日下宰牛羊及肥犢甚多、請王之眾子與諸軍長、及祭司<u>亞比亞他</u>、俱飲食其前、呼曰、願<u>亞多尼雅</u>王萬歲、
王上 1:26 惟臣與祭司<u>撒督</u>、及<u>耶何耶大</u>子<u>比拿雅</u>、並王之僕<u>所羅門</u>、俱不請焉、
王上 1:27 此果出於我主我王乎、乃王未告僕在我主我王之後、誰坐我主我王之位、
<h2> <u>大衛</u>誓立<u>所羅門</u>
</h2>
王上 1:28 <u>大衛</u>王命曰、當召<u>拔示巴</u>至、<u>拔示巴</u>遂入、立於王前、
王上 1:29 王發誓曰、我指救我於一切患難之永生主而誓、
王上 1:30 昔我指主<u>以色列</u>之天主誓於爾云、爾子<u>所羅門</u>必繼我為王、必坐我之位、我今日必循此言而行、
王上 1:31 <u>拔示巴</u>俯伏於地拜王曰、願我主我王<u>大衛</u>萬歲、
<h2> 命<u>撒督</u> <u>拿單</u>膏<u>所羅門</u>立為王民皆品簫歡忭
</h2>
王上 1:32 <u>大衛</u>王曰、當召祭司<u>撒督</u>、先知<u>拿單</u>、<u>耶何耶大</u>子<u>比拿雅</u>至、遂至王前、
王上 1:33 王諭之曰、爾率王 王原文作爾主之臣僕、令我子<u>所羅門</u>乘我之騾、送之下至<u>基訓</u>、
王上 1:34 在彼祭司<u>撒督</u>與先知<u>拿單</u>當膏之立為<u>以色列</u>王、且吹角曰、願<u>所羅門</u>王萬歲、
王上 1:35 然後送之上、使坐我之位、代我為王、我命之為<u>以色列</u>及<u>猶大</u>之君、
王上 1:36 <u>耶何耶大</u>子<u>比拿雅</u>對王曰、阿們、 阿們譯即固心所願之義願主我主我王之天主、亦如是命、 命原文作言
王上 1:37 願主祐 祐原文作偕下同<u>所羅門</u>如昔祐我主我王然、使其國位、較我主我王之國位更大、
王上 1:38 於是祭司<u>撒督</u>、先知<u>拿單</u>、<u>耶何耶大</u>子<u>比拿雅</u>、及侍衛軍 待衛軍原文作基利提卒與毘利提卒下同俱下、請<u>所羅門</u>乘<u>大衛</u>王之騾、送至<u>基訓</u>、
王上 1:39 祭司<u>撒督</u>自會幕中取盛膏之角、以膏膏<u>所羅門</u>、遂吹角、民眾呼曰、願<u>所羅門</u>王萬歲、
王上 1:40 民眾隨之上、且吹笛、大歡呼、其聲震地、
王上 1:41 <u>亞多尼雅</u>與所請諸客、筵宴方畢、咸聞 歡聲、<u>約押</u>又聞吹角之聲、則曰城中喧嘩何故、
<h2> <u>約拿單</u>以此事奔報<u>亞多尼雅</u> <u>亞多尼雅</u>及客盡驚散
</h2>
王上 1:42 言時、祭司<u>亞比亞他</u>子<u>約拿單</u>至、<u>亞多尼雅</u>謂之曰、來此、爾為忠義之人、必報佳音、
王上 1:43 <u>約拿單</u>謂<u>亞多尼雅</u>曰、不然、我主<u>大衛</u>王立<u>所羅門</u>為王矣、
王上 1:44 <u>大衛</u>王遣祭司<u>撒督</u>、先知<u>拿單</u>、<u>耶何耶大</u>子<u>比拿雅</u>、及侍衛軍偕往、使<u>所羅門</u>乘王之騾、送之 至<u>基訓</u>、祭司<u>撒督</u>與先知<u>拿單</u>、在<u>基訓</u>膏之以膏、立之為王、眾皆自彼歡呼而歸、於是城中諠譁、所聞之聲即此也、
王上 1:45 a
王上 1:46 <u>所羅門</u>已登國位、
王上 1:47 王之臣僕亦來見我主<u>大衛</u>王、為之祝福曰、願王之天主使<u>所羅門</u>之名、較王之名更尊榮、使其國位更大、王遂在床敬拜天主、
王上 1:48 王又如是曰、當頌美主<u>以色列</u>之天主、因賜我子今日登我之位、使我目睹此事、
王上 1:49 <u>亞多尼雅</u>所請諸客、聞此恐懼、起而四散、
<h2> <u>亞多尼雅</u>懼<u>所羅門</u>遂往扶祭臺角避禍
</h2>
王上 1:50 <u>亞多尼雅</u>畏<u>所羅門</u>、起而往執祭臺角、
王上 1:51 或告<u>所羅門</u>曰、<u>亞多尼雅</u>畏<u>所羅門</u>王、今執祭臺角曰、願<u>所羅門</u>王今日為我發誓、不以刃殺臣、
王上 1:52 <u>所羅門</u>曰、若其為善人、 善人或作義士則彼之一髮亦不隕地、若其作惡、則必死亡、
<h2> <u>所羅門</u>言守分安命平安無恙
</h2>
王上 1:53 <u>所羅門</u>王遣人使<u>亞多尼雅</u>由祭臺而下、<u>亞多尼雅</u>至、俯伏於<u>所羅門</u>王前、<u>所羅門</u>王諭之曰、可歸爾家、
王上 2:1 <h2><u>大衛</u>遺囑<u>所羅門</u>命之四事乃崩</h2> <u>大衛</u>臨終時、囑子<u>所羅門</u>曰、
王上 2:2 我今將行世人所必行之路、爾當奮勉 奮勉或作強爾心為豪傑、
王上 2:3 向主爾之天主守所當守者、行主之道、守其典章、誡命、律例、法度、循<u>摩西</u>律法書所載、如是則無論何作何往、無不亨通、
王上 2:4 主亦必踐向我所應許之言、主曾應許我曰、如爾子孫謹慎其道、盡心盡意、誠實無妄、行於我前、則將繼爾坐<u>以色列</u>國位、永遠不絕、
王上 2:5 <u>西魯雅</u>子<u>約押</u>、如何待我、如何待<u>以色列</u>二軍長、即<u>尼珥</u>子<u>押尼珥</u>、及<u>益帖</u>子<u>亞瑪撒</u>、為爾所知、彼殺此二人、在太平時殺人流血、與爭戰時無異、以血染腰所束之帶、足所着之履、
王上 2:6 當循爾智慧而行、不容其皓首安然下示阿勒、 示阿勒見創世記三十七章三十五節小註
王上 2:7 當恩待<u>基列</u>人<u>巴西萊</u>諸子、使之常食於爾席、蓋我避爾兄<u>押沙龍</u>時、彼就我 以供給、
王上 2:8 在爾所有<u>巴戶琳</u>人<u>便雅憫</u>支派<u>基拉</u>子<u>示每</u>、我往<u>瑪哈念</u>時、彼以很毒之言咒詛我、後下至<u>約但</u>迎我、我向彼指主而誓、必不以刃殺之、
王上 2:9 毋容其逃罪、爾乃有智之人、必知如何以待之、使其皓首流血下示阿勒、
王上 2:10 後<u>大衛</u>與列祖同寢、葬於<u>大衛</u>之城、
王上 2:11 <u>大衛</u>為<u>以色列</u>王四十年、在<u>希伯崙</u>為王七年、在<u>耶路撒冷</u>為王三十三年、
<h2> <u>所羅門</u>即位
</h2>
王上 2:12 <u>所羅門</u>繼父<u>大衛</u>之位、其國甚鞏固、○
<h2> <u>亞多尼雅</u>挽<u>拔示巴</u>見<u>所羅門</u>為之求<u>亞比煞</u>為妻<u>所羅門</u>遂殺<u>亞多尼雅</u>
</h2>
王上 2:13 <u>哈及</u>子<u>亞多尼雅</u>、往見<u>所羅門</u>母<u>拔示巴</u>、<u>拔示巴</u>曰、爾來為平安乎、曰、為平安、
王上 2:14 又曰、我有一事欲言於爾、曰、可言、
王上 2:15 曰、爾知國位原屬我、且<u>以色列</u>人眾皆盼我為王、不意國位反歸我弟、蓋其事出乎主也、
王上 2:16 今我有一事求爾、請毋相辭、曰、爾可言之、
王上 2:17 曰、<u>所羅門</u>王凡事必從爾命、故請爾求之、以<u>書念</u>女<u>亞比煞</u>賜我為妻、
王上 2:18 <u>拔示巴</u>曰、善、我必為爾言於王、
王上 2:19 <u>拔示巴</u>遂入見<u>所羅門</u>王、欲為<u>亞多尼雅</u>而求、王起、迎之、下拜、復坐於位、又命為王母設座、請坐於右、
王上 2:20 <u>拔示巴</u>曰、我有一細事求爾、請毋相辭、王曰、請母言之、我必不辭、
王上 2:21 曰、求以<u>書念</u>女<u>亞比煞</u>賜爾兄<u>亞多尼雅</u>為妻、
王上 2:22 <u>所羅門</u>王謂母曰、母緣何為<u>亞多尼雅</u>獨求<u>書念</u>女<u>亞比煞</u>耶、彼為我兄、可為彼與祭司<u>亞比亞他</u>及<u>西魯雅</u>子<u>約押</u>求國矣、
王上 2:23 <u>所羅門</u>王遂指主而誓曰、<u>亞多尼雅</u>此言、乃自喪命、不然、願天主從重罰我、
王上 2:24 永生之主堅立我、使登我父<u>大衛</u>之位、又循其所許之言、為我成立家業、我指之而誓、<u>亞多尼雅</u>今日必死、
王上 2:25 <u>所羅門</u>王遂遣<u>耶何耶大</u>子<u>比拿雅</u>殺之、○
<h2> 廢<u>亞比亞他</u>爵使之歸故邑
</h2>
王上 2:26 王謂祭司<u>亞比亞他</u>曰、爾可往<u>亞拿突</u>歸爾田、爾罪當死、因爾昔舁主天主之匱在我父<u>大衛</u>前、恆與我父同受苦難、故我今日不殺爾、
王上 2:27 <u>所羅門</u>遂逐<u>亞比亞他</u>、不容其為主之祭司、於是主在<u>示羅</u>、論<u>以利</u>家所言者應矣、○
<h2> <u>約押</u>奔抱祭臺角<u>所羅門</u>命<u>比拿雅</u>往殺於彼
</h2>
王上 2:28 <u>約押</u>雖未從<u>押沙龍</u>、乃從<u>亞多尼雅</u>、既聞此事、遂遁入主之幕、抱祭臺角、
王上 2:29 或告<u>所羅門</u>王曰、<u>約押</u>遁入主之幕、今在祭臺側、<u>所羅門</u>命<u>耶何耶大</u>子<u>比拿雅</u>曰、爾往殺之、
王上 2:30 <u>比拿雅</u>入主之幕、謂<u>約押</u>曰、王命爾出、曰、我不出、我必死於此、<u>比拿雅</u>返告於王曰、<u>約押</u>如是言、如是答我、
王上 2:31 王謂之曰、可如其言以行、殺而葬之、如是<u>約押</u>流無辜之血、其罪無與於我、並不歸我父之家、
王上 2:32 彼以刃殺二人、皆較彼義且善、即<u>以色列</u>軍長<u>尼珥</u>子<u>押尼珥</u>、及<u>猶大</u>軍長<u>益帖</u>子<u>亞瑪撒</u>、我父<u>大衛</u>未之知也、今主以此罪歸<u>約押</u>首、殺二人之罪、必永歸<u>約押</u>首、及其後裔之首、惟<u>大衛</u>與其裔其家其國、必由主而得平康、至於永遠、
王上 2:33 a
王上 2:34 <u>耶何耶大</u>子<u>比拿雅</u>遂往擊<u>約押</u>、殺之、葬於其弟、在曠野、
<h2> 立<u>比拿雅</u>為將軍代<u>約押</u>立<u>撒督</u>為大祭司代<u>亞比亞他</u>
</h2>
王上 2:35 王使<u>耶何耶大</u>子<u>比拿雅</u>代<u>約押</u>為軍長、使祭司<u>撒督</u>代<u>亞比亞他</u>、○
王上 2:36 王遣人召<u>示每</u>、諭之曰、爾當為己建室在<u>耶路撒冷</u>而居、勿出以往何處、
<h2> 幽<u>示每</u>於<u>耶路撒冷</u>
</h2>
王上 2:37 爾當知、爾出渡<u>汲淪</u>溪、其日必死、此死乃爾自取、
王上 2:38 <u>示每</u>對王曰、斯言甚善、我主我王所命、僕必遵行、<u>示每</u>久居<u>耶路撒冷</u>、
<h2> <u>示每</u>違命詣<u>迦特</u>尋奴見誅
</h2>
王上 2:39 越三年、<u>示每</u>二奴、遁於<u>迦特</u>王<u>瑪迦</u>子<u>亞吉</u>所、或告<u>示每</u>曰、爾奴在<u>迦特</u>、
王上 2:40 <u>示每</u>起、備驢、往<u>迦特</u>、詣<u>亞吉</u>所、尋索其奴、遂自<u>迦特</u>攜之歸、
王上 2:41 或告<u>所羅門</u>曰、<u>示每</u>出<u>耶路撒冷</u>往<u>迦特</u>而歸、
王上 2:42 王遣人召<u>示每</u>、謂之曰、我曾使爾指主發誓、又戒爾云、當知爾離爾家、出而何往、其日必死、爾對我云、所言甚善、我必聽從、
王上 2:43 爾何不守指主所發之誓、不遵我諭爾之命耶、
王上 2:44 王又謂<u>示每</u>曰、昔爾以惡待我父<u>大衛</u>、爾心所知、今主因爾此惡、使罪歸於爾首、
王上 2:45 <u>所羅門</u>王必得福、<u>大衛</u>國位必鞏固於主前、至於永遠、
王上 2:46 王遂命<u>耶何耶大</u>子<u>比拿雅</u>、<u>比拿雅</u>遂出、擊<u>示每</u>致之死、於是國位堅定於<u>所羅門</u>之手、
王上 3:1 <h2><u>所羅門</u>娶<u>法老</u>之女</h2> <u>所羅門</u>與<u>伊及</u>王<u>法老</u>聯姻、娶<u>法老</u>之女、迎入<u>大衛</u>之城居焉、以待建成己之宮、與主之殿、及<u>耶路撒冷</u>四周之城垣、
<h2> 其時獻祭仍在邱壇
</h2>
王上 3:2 當時尚未為主之名建殿、故民仍在邱壇獻祭、
王上 3:3 <u>所羅門</u>敬愛主、遵行父<u>大衛</u>之法度、惟獻祭焚香尚在邱壇、
<h2> <u>所羅門</u>獻祭在<u>基遍</u>
</h2>
王上 3:4 <u>所羅門</u>王往<u>基遍</u>獻祭、蓋<u>基遍</u>有大邱壇、於此壇獻犧牲一千、以為火焚祭、
<h2> 主顯現於<u>所羅門</u>夢中示以求無不允
</h2>
王上 3:5 在<u>基遍</u>夜夢中、主顯現於<u>所羅門</u>曰、爾欲我何所賜、爾惟求之、
<h2> <u>所羅門</u>第求慧心
</h2>
王上 3:6 <u>所羅門</u>曰、主之僕我父<u>大衛</u>以誠實善義正心、行於主前、主向之施鴻恩、又為之存此大恩、使其子繼 繼原文作坐其位、有如今日、
王上 3:7 主我之天主使僕繼父<u>大衛</u>為王、我尚幼童、不知如何出入、
王上 3:8 僕居主所選之民中、其民甚眾、不可勝數、
王上 3:9 主之民眾多、孰能判斷其間乎、求主以智慧賜僕、能辨是非、為民折中、
<h2> 主賜以所求之慧心並賜以所未求之富與貴
</h2>
王上 3:10 <u>所羅門</u>因求此、主悅其言、
王上 3:11 天主謂之曰、爾既求此、不求壽、不求富、亦不求勝敵、但求智慧、俾可聽訟、
王上 3:12 我則允爾所求、以聰明智慧之心賜爾、爾之前未有如爾者、爾之後亦無如爾者、
王上 3:13 爾所未求者、即富與貴我亦賜爾、使爾在世之日、列王中無一可比爾者、
王上 3:14 如爾法爾父<u>大衛</u>、行我道、守我律例誡命、我則賜爾遐齡、
王上 3:15 <u>所羅門</u>寤、乃知為夢、遂至<u>耶路撒冷</u>、立於主之約匱前、獻火焚祭與平安祭、又為臣僕設宴、○
王上 3:16 時有二妓至、立於王前、
王上 3:17 其一曰、我主歟、我與彼同居一室、我產一子於室中、
王上 3:18 我產後三日、彼亦產一子、我二人同居、除我二人外、室無他人、
王上 3:19 夜間彼臥時、誤壓其子致死、
王上 3:20 婢尚寢、彼夜起、由我側取我子、抱於其懷、以其死子置我懷、
王上 3:21 天將明、我起、欲乳哺我子、視哉、子已死、及天明、我細察之、乃非我所產之子、
王上 3:22 彼曰、不然、生者我子、死者爾子、此曰、不然、死者爾子、生者我子、二人如是爭論於王前、
<h2> <u>所羅門</u>智斷爭孩之案大振聲名
</h2>
王上 3:23 王曰、此云生者我子、死者爾子、彼云不然、死者爾子、生者我子、
王上 3:24 王命曰、攜一刀來、人攜刀至王前、
王上 3:25 王曰、以生子剖為二、以半予此、以半予彼、
王上 3:26 生子之母、為己子中心如焚、乃曰、我主歟、願以生孩予彼、勿殺之、彼曰、勿歸我、亦勿歸爾、剖之可也、
王上 3:27 王曰、先言者乃生孩之母、以生孩歸之、勿殺之、
王上 3:28 <u>以色列</u>人眾聞王判斷若是、則俱畏王、因見王心有天主之智慧、能以折獄也、
王上 4:1 <h2>臚列<u>所羅門</u>諸臣</h2> <u>所羅門</u>為王、治<u>以色列</u>眾民、
王上 4:2 所屬諸臣、臚列於左、
王上 4:3 <u>撒督</u>子<u>亞薩利雅</u>為祭司、<u>示沙</u>二子、<u>以利何烈</u>、<u>亞希雅</u>為繕寫、<u>亞希律</u>子<u>約沙法</u>為史官、
王上 4:4 <u>耶何耶大</u>子<u>比拿雅</u>為軍長、<u>撒督</u>及<u>亞比亞他</u>為 大祭司、
王上 4:5 <u>拿單</u>子<u>亞薩利雅</u>為眾吏長、<u>拿單</u>子<u>撒布得</u>為首相、 首相或作祭司又為王之友、
王上 4:6 <u>亞希煞</u>掌宮殿、<u>亞比大</u>子<u>亞多尼蘭</u>理貢稅、○
<h2> <u>所羅門</u>立二十宰供御饌
</h2>
王上 4:7 <u>所羅門</u>於<u>以色列</u>遍地、立官十二、使為王及王之家備食物、一歲中一人備一月、
王上 4:8 其名如左、在<u>以法蓮</u>山、有<u>便戶珥</u>、 或作戶珥子
王上 4:9 在<u>瑪迦斯</u>、<u>沙押賓</u>、<u>伯示麥</u>、<u>以倫</u>、<u>伯哈南</u>、有<u>便底甲</u>、 或作底甲子
王上 4:10 在<u>亞魯泊</u>、有<u>便希薛</u>、 或作希薛子彼轄<u>梭哥</u>及<u>希弗</u>全地、
王上 4:11 在<u>多珥</u>全境、有<u>便亞比拿達</u>、 或作亞比拿達子彼娶<u>所羅門</u>女<u>他法</u>為妻、
王上 4:12 <u>亞希律</u>子<u>巴拿</u>、轄<u>他納</u>與<u>米吉多</u>、及近<u>撒他拿</u>、<u>耶斯烈</u>下之<u>伯善</u>全境、自<u>伯善</u>至<u>亞伯米何拉</u>、直至<u>約念</u>之外、
王上 4:13 在<u>基列</u>之<u>拉末</u>、有<u>便基別</u>、 或作基別子彼轄<u>瑪拿西</u>裔<u>睚珥</u>諸村、在<u>基列</u>者、又轄<u>巴珊</u>之<u>亞珥歌伯</u>地、大邑六十、皆有城垣銅鍵、
王上 4:14 在<u>瑪哈念</u>、有<u>易多</u>子<u>亞拿達</u>、
王上 4:15 在<u>拿弗他利</u>、有<u>亞希瑪斯</u>、彼亦娶<u>所羅門</u>之一女、名<u>巴實抹</u>、
王上 4:16 在<u>亞設</u>、在<u>亞祿</u>、有<u>戶篩</u>子<u>巴拿</u>、
王上 4:17 在<u>以薩迦</u>、有<u>帕路亞</u>子<u>約沙法</u>、
王上 4:18 在<u>便雅憫</u>、有<u>以拉</u>子<u>示每</u>、
王上 4:19 <u>烏利</u>子<u>基別</u>、在<u>基列</u>地、即昔<u>亞摩利</u>王<u>西宏</u>、<u>巴珊</u>王<u>噩</u>之地、轄其地者惟彼一人、
<h2> 國享太平強大富有
</h2>
王上 4:20 <u>猶大</u>人及<u>以色列</u>人、多如海濱之沙、不可勝數、皆飲食宴樂、○
<h2> 臚陳御食所需
</h2>
王上 4:21 <u>所羅門</u>統轄諸國、自 <u>伯拉</u>河至<u>非利士</u>地、直至<u>伊及</u>界、<u>所羅門</u>在世之日、此諸國皆納貢服事之、
王上 4:22 <u>所羅門</u> 宮中食用、每日細麵三十歌珥、 約一千八百斗粗麵六十歌珥、 約三千六百斗
王上 4:23 肥牛十、牧場之牛二十、羊一百、其外有鹿、獐、麋、肥禽、
王上 4:24 <u>所羅門</u>轄河西全地、自<u>提弗薩</u>至<u>迦薩</u>、河西列王皆為其所轄、四周之屬國順服、皆享太平、
王上 4:25 <u>所羅門</u>在世時、<u>猶大</u>人與<u>以色列</u>人、自<u>但</u>至<u>別是巴</u>、安然而居、各在己之葡萄樹下、無花果樹下、
<h2> <u>所羅門</u>有馬四萬廄有馬卒一萬二千
</h2>
王上 4:26 <u>所羅門</u>有駕車之馬四萬廄、馬卒一萬二千、 或作所羅門之廄有駕車之馬四萬卒騎之馬一萬二千
王上 4:27 十二官各按月期、為<u>所羅門</u>王並與<u>所羅門</u>同席之人備食物、一無所缺、
王上 4:28 又備麰麥與芻、攜至屯馬與別類快畜之所、以盡其職、
<h2> <u>所羅門</u>智大量宏
</h2>
王上 4:29 天主賜<u>所羅門</u>極多之智慧與聰明、且宏廣其心志、如海濱之沙、
王上 4:30 <u>所羅門</u>之智慧、較一切東方人之智慧、與<u>伊及</u>人之智慧尤大、
王上 4:31 其智慧勝於萬人、勝於<u>以斯拉</u>人<u>以探</u>、與<u>瑪曷</u>子<u>希幔</u>、<u>甲各</u>、<u>達大</u>、其名揚四周之列國、
王上 4:32 <u>所羅門</u>作箴言三千語、作詩一千有五篇、
王上 4:33 論草木、自<u>利巴嫩</u>之柏香木、以及墻上之牛膝草、又論禽獸蟲魚、
王上 4:34 有人來自萬邦、聽<u>所羅門</u>智慧之言、天下列王、聞其智慧、皆遣使來朝、
王上 5:1 <h2><u>推羅</u>王<u>希蘭</u>遣臣朝賀<u>所羅門</u></h2> <u>推羅</u>王<u>希蘭</u>素與<u>大衛</u>交好、聞<u>以色列</u>人已膏<u>所羅門</u>、繼其父為王、則遣臣僕來覲、
<h2> <u>所羅門</u>示以欲建主殿求其送材供用
</h2>
王上 5:2 <u>所羅門</u>亦遣人謂<u>希蘭</u>曰、
王上 5:3 昔我父<u>大衛</u>、四方徵戰、不能為主其天主之名建殿、待主以諸敵服其足下乃可、此爾所知、
王上 5:4 今主我之天主賜我四方綏安、既無仇敵、亦無災害、
王上 5:5 我欲為主我天主之名建殿、應主許我父<u>大衛</u>之言云、我將使爾子繼爾之位、彼必為我名建殿、
王上 5:6 今求爾命爾僕、為我伐柏香木於<u>利巴嫩</u>、我命我僕助爾僕、爾僕之工值、任爾所定、我必予爾、蓋爾知我儕中、無人如<u>西頓</u>人善於伐木、
<h2> <u>希蘭</u>為<u>所羅門</u>讚美主
</h2>
王上 5:7 <u>希蘭</u>聞<u>所羅門</u>之言、欣喜不勝、曰、今日當頌美主、因賜<u>大衛</u>有智慧之子、以治此眾多之民、
<h2> 望<u>所羅門</u>供以食物
</h2>
王上 5:8 <u>希蘭</u>遣人見<u>所羅門</u>曰、爾遣人告我之事、我已聞之、論及柏香木與柏木、我必循爾所欲而行、
王上 5:9 我之僕以木自<u>利巴嫩</u>運至海濱、成筏浮海、至爾所示我之地、在彼解筏後、爾可受之、惟爾亦當成我之心願、以給我家所需之食物、
<h2> 如其所求予之材木
</h2>
王上 5:10 <u>希蘭</u>以柏香木柏木予<u>所羅門</u>、隨其所欲、
王上 5:11 <u>所羅門</u>予<u>希蘭</u>麥二萬歌珥、 約一百二十萬斗清油二十歌珥、 約一萬二千斤為其家之食用、<u>所羅門</u>每年如是給<u>希蘭</u>、
王上 5:12 主循其所許以智慧賜<u>所羅門</u>、<u>希蘭</u>與<u>所羅門</u>和好、彼此立約、
<h2> <u>所羅門</u>選匠派工
</h2>
王上 5:13 <u>所羅門</u>王於<u>以色列</u>人中擇夫役、夫役共三萬人、
王上 5:14 每月輪遣一萬人往<u>利巴嫩</u>、斯眾、一月在<u>利巴嫩</u>、二月在家、<u>亞多尼蘭</u>督之、
王上 5:15 <u>所羅門</u>有負荷者七萬人、登山鑿石者八萬人、
王上 5:16 此外<u>所羅門</u>又有督工長三千三百人、監理工作之民、
王上 5:17 王命 工人、運鑿成之大石、貴而美者以築殿基、
王上 5:18 <u>所羅門</u>之工人、與<u>希蘭</u>之工人、並<u>基比利</u>人、皆鑿石、備木石以建殿宇、
王上 6:1 <h2><u>所羅門</u>始建主殿</h2> <u>以色列</u>人出<u>伊及</u>後、四百八十年、乃<u>所羅門</u>為<u>以色列</u>王第四年、細弗月即二月、始建主殿、
王上 6:2 <u>所羅門</u>為主所建之殿、深 深原文作長六十尺、 尺原文作肘因古以肘為度下同廣二十尺、高三十尺、
王上 6:3 殿前之廊、長二十尺、與殿之廣同、深 深原文作廣十尺、
王上 6:4 又為殿作窗、閉以斜櫺、
<h2> 旁建樓房
</h2>
王上 6:5 附殿墻、前殿後殿四周、旁建樓房、
王上 6:6 下層深 深原文作廣五尺、中層深 深原文作廣六尺、上層深 深原文作廣七尺、殿外四周、間以隙地、使側樓不致貼殿墻而損之、
王上 6:7 建殿之石、俱山中已鑿之完石、建殿時、不聞鎚斧鐵器之聲、
王上 6:8 下層當中之房之門、在殿右、房內有旋螺階、由之可登中層、自中層可登上層、 上層原文作第三層
王上 6:9 建殿 墻已畢、乃置柏香木棟梁、又以柏香木板蔽墻、
王上 6:10 殿之四周、旁建樓房、每層樓高五尺、上接殿之柏香木棟梁、
<h2> 主許以必居其間
</h2>
王上 6:11 主諭<u>所羅門</u>曰、
王上 6:12 爾建此殿、如爾遵行我之律例法度、遵行謹守我一切誡命、則昔所許爾父<u>大衛</u>之言、我必踐之、
王上 6:13 我必居於<u>以色列</u>人中、不擯棄我民<u>以色列</u>、○
<h2> 以花板蔽垣鋪地
</h2>
王上 6:14 <u>所羅門</u>建殿已畢、
王上 6:15 以柏香木板蔽殿 墻、自地及頂、又以柏木板鋪殿內之地、
王上 6:16 殿內離後墻二十尺、以柏香木作隔墻、自地及頂、以為內殿、即至聖所、
王上 6:17 其餘即外殿、 深四十尺、
王上 6:18 殿以內片石不露、俱蔽以柏香木板、上雕野瓜及初放之花、
王上 6:19 殿中有內殿、以置主之約匱、
王上 6:20 內殿深 深原文作長二十尺、廣二十尺、高二十尺、以精金蔽墻面、亦蔽柏香木之祭臺、
王上 6:21 如是<u>所羅門</u>以精金蔽內殿之墻、又以金蔽內殿前之隔墻、連以金索、
王上 6:22 全殿俱蔽以金、內殿前之 焚香臺、蔽之以金、
<h2> 製二基路伯
</h2>
王上 6:23 以野油果木作二基路伯、置於內殿之中、各高十尺、
王上 6:24 基路伯有二翼、翼長五尺、自此翼根、至彼翼根、共十尺、
王上 6:25 第二基路伯亦十尺、二基路伯度量形式皆同、
王上 6:26 此基路伯高十尺、彼基路伯亦然、
王上 6:27 置基路伯於內殿之中、基路伯張翼、此基路伯一翼及於此旁之墻、彼基路伯一翼及於彼旁之墻、向內二翼、彼此相接、
王上 6:28 以金蔽二基路伯、
王上 6:29 內殿外殿、墻之四周、皆雕基路伯巴勒瑪樹及初放之花、
王上 6:30 內殿外殿、鋪地之板、俱蔽以金、
<h2> 製造門扉
</h2>
王上 6:31 以野油果木作內殿之門扉、門楣、門框、門為隔墻五分之一、
王上 6:32 在野油果木之二門扉、上雕基路伯巴勒瑪樹及初放之花、俱蔽以金、即以金葉蔽於基路伯巴勒瑪樹上、
王上 6:33 又以野油果木作外殿之門框、門為墻四分之一、
王上 6:34 以柏木作門二扉、此扉中分為二、能開能合、彼扉亦中分為二、能開能合、
王上 6:35 上雕基路伯巴勒瑪樹及初放之花、以金葉蔽於雕刻上、
<h2> 以石柱木柱藩內院
</h2>
王上 6:36 內院四面有琢磨之石柱三行、柏香木柱一行、
王上 6:37 <u>所羅門</u>即位第四年、細弗月、始置主殿之基、
<h2> 建殿歷七年始竣厥工
</h2>
王上 6:38 第十一年、布勒月即八月、殿及凡屬殿者告成、俱遵式而建、建之之時、歷七年之久、
王上 7:1 <h2><u>所羅門</u>為己建宮</h2> <u>所羅門</u>為己建宮室、歷十三年方竣其工、
<h2> 建<u>利巴嫩</u>林宮
</h2>
王上 7:2 又建<u>利巴嫩</u>林宮、深 深原文作長一百尺、廣五十尺、高三十尺、有柏香木柱三 三原文作四行、柱上有柏香木棟梁、
王上 7:3 上建樓房、樓房上以柏香木作蓋、柱共四十五、行各十五、 二三節或作又建利巴嫩林宮深一百尺廣五十尺高三十尺四面有柏香木柱四行柱上有柏香木棟梁棟梁上建樓房三層層各十五房共四十有五房以柏香木作蓋
王上 7:4 有窗三層、窗與窗相對、三層俱如是、
王上 7:5 所有之門柱、皆厚木見方、有窗三層、窗與窗相對、三層俱如是、
<h2> 建游廊
</h2>
王上 7:6 更建有柱之游廊、長五十尺、廣三十尺、斯廊外更有游廊、有柱有階、
<h2> 建審鞫殿
</h2>
王上 7:7 又建寶座殿、即審鞫殿、在彼審鞫民、自上至下、蔽以柏香木、
<h2> 為<u>法老</u>之女建宮
</h2>
王上 7:8 殿後有院、院中有<u>所羅門</u>居之宮、工作與此殿相同、<u>所羅門</u>亦為所娶<u>法老</u>之女建宮、工作亦與此殿無異、
王上 7:9 建此一切所用之石、俱寶貴之石、循度量以琢之、以鋸內外鋸齊者、自基至檐、自外以至大院、皆如此、
王上 7:10 基址即寶貴之大石、有長十尺者、有長八尺者、
王上 7:11 其上亦用寶貴之石、循度量而琢者、更用柏香木、
王上 7:12 四周之大院、有琢磨之石柱三行、柏香木柱一行、主殿之內院及殿之廊、 亦智如此、○
<h2> 哲匠<u>戶蘭</u>製二銅柱
</h2>
王上 7:13 <u>所羅門</u>王遣人往<u>推羅</u>召<u>戶蘭</u>至、
王上 7:14 <u>戶蘭</u>之母嫠婦也、屬<u>拿弗他利</u>支派者、其父乃<u>推羅</u>人、業銅工、<u>戶蘭</u>智慧聰明才能俱備、善於各類銅作、及至<u>所羅門</u>所、為<u>所羅門</u>製凡其所欲製者、
王上 7:15 鑄銅柱二、各高十八尺、圍十二尺、
王上 7:16 以銅鑄柱頂二、置於柱首、柱頂各高五尺、 五尺列王下二十五章十七節作三尺
王上 7:17 柱頂有飾、狀如網 以蓋之、有鏈索之瓔珞狀、各柱頂有七、
王上 7:18 此蓋柱頂似網之飾、其上四周作石榴形二行、二柱頂俱如是、
王上 7:19 柱頂上雕百合花、柱頂 廣四尺、 與在廊 之柱製法相同、
王上 7:20 二柱頂鼓腹處、網上四周、各有石榴二行、行各二百、
王上 7:21 遂立二柱於殿廊之前、右立一柱、名之曰雅斤、左立一柱、名之曰波阿斯、
王上 7:22 柱頂上雕百合花、作柱之工既畢、
<h2> 製銅海
</h2>
王上 7:23 乃鑄銅海、其形惟圓、高五尺、徑十尺、圍三十尺、
王上 7:24 海邊之下、四周鑄野瓜、每尺十瓜、環繞海、共有二行、鑄海時即鑄於其上、
王上 7:25 海置於十二銅牛之上、其牛三向北、三向西、三向南、三向東、而海置於其上、牛後內向、
王上 7:26 海厚一掌、邊如杯邊、式如百合花、可容二千罷特、 約一萬二千斗
<h2> 製洗濯盤座十
</h2>
王上 7:27 又以銅作 洗濯之盤座十、長四尺、廣四尺、高三尺、
王上 7:28 座之製法如是、四面俱有心有緣、心在緣中、
王上 7:29 緣中之心、上有獅牛與基路伯像、心以上之緣亦如是、獅牛以下、有瓔珞下垂之狀、
王上 7:30 座各有銅輪銅軸四、座之四角、有首彎之柱四、在盤以下鑄於座上者、柱各有瓔珞狀、彼此相對、
王上 7:31 座上有頂、口在頂之中、高一尺、其口乃圓、似柱座之式、徑尺有半、口上有裝飾雕刻、其心方而不圓、
王上 7:32 四輪在心下、輪軸與座相連、輪高一尺有半、
王上 7:33 輪狀如車輪、其軸與輞與輻與轂、俱鑄以銅、
王上 7:34 每座之四角、各有首彎之柱、柱與座同鑄、
王上 7:35 座之上面 有架、其形惟圓、高約半尺、座之上面亦有緣有心、與座同鑄、
王上 7:36 當中之心與緣中之心、上雕基路伯與獅及巴勒瑪樹、四周又雕瓔珞、
王上 7:37 十座同一鑄法、度量形式皆同、
<h2> 製洗濯銅盤十
</h2>
王上 7:38 又以銅作洗濯之盤十、各容四十罷特、 約二百六十斗每盤徑四尺、十座之上、各置一盤、
王上 7:39 以五座置於殿右、五座置於殿左、又以銅海置於殿右、在東南隅、
王上 7:40 <u>戶蘭</u>又作諸釜、鏟、盂、於是<u>戶蘭</u>為<u>所羅門</u>王製主殿諸物、乃竣厥工、
王上 7:41 即銅柱二、柱上似球之頂二、蓋頂之銅網二、
王上 7:42 置於二網上之石榴四百、各網二行、網蓋於柱上二似球之頂、
王上 7:43 座十、座上之盤十、
王上 7:44 海一、負海之銅牛十二、
王上 7:45 釜、鏟、盂、及主殿之諸器、此一切<u>戶蘭</u>為<u>所羅門</u>王以光明之銅所製、
王上 7:46 循王命在<u>約但</u>平原、<u>疎割</u>與<u>撒利但</u>間、以土作模、鑄此諸物、
王上 7:47 此諸器之數甚多、故<u>所羅門</u>皆未權衡、不計其銅之輕重、
王上 7:48 <u>所羅門</u>又作主殿所用之 金器、即金 焚香臺、與供陳設餅之金案、
王上 7:49 內殿前之燈臺、右五左五、以精金作之、其花、其盞、其翦、以金作之、
王上 7:50 盆、翦、 翦或作刀盂、碗、香爐、以精金作之、內殿即至聖所、其門樞與外殿之門樞、亦以金作之、
王上 7:51 於是<u>所羅門</u>王為主殿所作者、皆竣其工、遂攜父<u>大衛</u>所獻 所獻或作區別為聖之金銀與器皿、置於主殿之府庫、
王上 8:1 <h2><u>所羅門</u>聚長老牧伯為殿行告成禮請約匱入</h2> <u>所羅門</u>集<u>以色列</u>諸長老、諸支派牧伯、及<u>以色列</u>諸族長、咸至<u>耶路撒冷</u> <u>所羅門</u>王所、欲自<u>大衛</u>之城、即<u>郇</u>城、舁主之約匱而上、
王上 8:2 以他念月、即七月、在節期、<u>以色列</u>人眾、咸集於<u>所羅門</u>王前、
王上 8:3 <u>以色列</u>長老既至、祭司乃舁匱、
王上 8:4 祭司與<u>利未</u>人、將主之匱及會幕、並幕中一切聖器、皆舁之上、
<h2> 大獻祭牲
</h2>
王上 8:5 <u>所羅門</u>王與集於其前之<u>以色列</u>會眾、同在匱前、以牛羊獻祭、 牛羊甚多、不勝核、不勝數、
王上 8:6 祭司舁主之約匱、入於其所、即內殿至聖所、二基路伯翼下、
王上 8:7 二基路伯張翼於匱所之上、覆匱與其杠、
王上 8:8 其杠乃長、致其末自內殿出、可見於內殿前、惟 外殿外不能見之、至今尚在彼、
王上 8:9 <u>以色列</u>人出<u>伊及</u>地後、主在<u>何烈</u>與之立約時、<u>摩西</u>以立約之二石板、置於匱中、除此石板外、匱中無他物、
王上 8:10 祭司自聖所出時、雲充盈主殿、
王上 8:11 主之榮光充盈主殿、祭司因雲不能侍立奉事、
王上 8:12 維時<u>所羅門</u>曰、主曾云、必居幽深玄秘之處、
王上 8:13 我已建殿、為主之居、為主駐蹕之所、至於永遠、
<h2> <u>所羅門</u>為民祝福頌美主恩
</h2>
王上 8:14 王轉面為<u>以色列</u>會眾祝福、<u>以色列</u>會眾皆立、
王上 8:15 王曰、當頌美主<u>以色列</u>之天主、因昔以口所許我父<u>大衛</u>者、今以手成之、主曾曰、
王上 8:16 自我導我民<u>以色列</u>出<u>伊及</u>以來、未曾於<u>以色列</u>諸支派中選一邑、使人為我名建殿、惟選<u>大衛</u>治理我民<u>以色列</u>、
王上 8:17 我父<u>大衛</u>意欲為主<u>以色列</u>天主之名建殿、
王上 8:18 主諭我父<u>大衛</u>曰、爾意欲為我名建殿、爾之意甚善、
王上 8:19 但爾不可建殿、爾所生之子、必為我名建殿、
王上 8:20 今主之言應矣、使我繼父<u>大衛</u>即位、治理<u>以色列</u>、循主所許者、故我為主<u>以色列</u>天主之名建殿、
王上 8:21 其中我為約匱備一所、匱內有主之約、即主導我列祖出<u>伊及</u>時、與彼所立之約、○
<h2> 大伸祈禱
</h2>
王上 8:22 <u>所羅門</u>當<u>以色列</u>會眾前、立於主之祭臺前、向天舉手、
王上 8:23 曰、主<u>以色列</u>之天主歟、上天下地、無神能比主、主之僕盡心行於主前、主則為之踐約、為之施恩、
王上 8:24 主向主之僕我父<u>大衛</u>所許之言、今已應矣、以口應許、以手成全、有如今日、
王上 8:25 主<u>以色列</u>之天主歟、曾許主之僕我父<u>大衛</u>曰、爾之子孫、如能法爾、謹慎其道、行於我前、則必不絕爾後嗣在我前坐<u>以色列</u>之國位、今求主踐其言、
王上 8:26 求主<u>以色列</u>之天主、所許主之僕<u>大衛</u>之言、俾有效驗、
王上 8:27 然天主豈真居於地乎、天與天上之天、尚不足為主之居所、況我所建此殿乎、
王上 8:28 但求主我之天主、垂念主之僕禱告祈求、垂聽主之僕今日於主前呼籲祈禱之言、
王上 8:29 主曾許主之名必在此殿、今求主晝夜垂顧此殿、主之僕在 在或作向此殿 殿原文作處祈禱、求主垂聽、
王上 8:30 凡主之僕與主之民<u>以色列</u>、在 在或作向此殿祈禱、求主垂聽、願主在天、在主之居所、垂聽赦免、
王上 8:31 人若獲罪於人、乃使其發誓、 以徵其言、遂至此殿主之祭臺前發誓、
王上 8:32 求主在天垂聽、在主之僕間、判厥是非、以惡者為惡、循其惡以罰之、以義者為義、循其義以賞之、
王上 8:33 如主之民<u>以色列</u>人、因獲罪於主、為敵所敗、厥後歸於主、認主之名、在此殿禱告祈求主、
王上 8:34 求主在天垂聽、赦主之民<u>以色列</u>之罪、使之得歸主賜其列祖之地、
王上 8:35 如民獲罪於主、致天閉塞不雨、而在此處祈禱、認主之名、主罰之之後、悛悔罪惡、
王上 8:36 求主在天垂聽、赦免主之僕、主之民<u>以色列</u>之罪、示之以當行之善道、使雨降於主之地、即主所賜主之民為業之地、
王上 8:37 如斯地有饑饉疫癘、或稼穡萎弱枯槁、或有蝗蝻蚱蜢之災、或敵人犯境、圍困城池、無論何災、無論何害、 害原文作病
王上 8:38 主之民<u>以色列</u>、無論何人、自覺其心之憂、向此殿舉手、無論何禱何祈、
王上 8:39 求主在天、在主之居所、垂聽赦免、循人之所為、視人之心術而加報施、因世人之心、惟主知之、
王上 8:40 使其畢生敬畏主、在主所賜我列祖之地、
王上 8:41 如有外邦人不屬主之民<u>以色列</u>者、聞主之大名大能大力、為主之名自遠方來、在 在或作向此殿祈禱、
王上 8:42 a
王上 8:43 求主在天、在主之居所垂聽、循外邦人呼籲於主者而行、使地上萬民、皆知主之名而敬畏主、與主之民<u>以色列</u>人無異、又知我所建之殿、稱為主之殿、 或作又知我建斯殿乃為主之名而建之
王上 8:44 如主之民奉主所遣、無論何往、與敵戰時、向主所選之邑、及我為主名所建之殿、禱告於主、
王上 8:45 求主在天、垂聽其禱告、俯允其祈求、為之伸冤、
王上 8:46 世未有不犯罪者、如主之民獲罪於主、主向之震怒、付於敵人、為敵人擄至敵國、或遠或近、
王上 8:47 如在被擄之地、問心悔罪、在擄之者地祈主曰、我儕犯罪、我儕違逆、我儕作惡、
王上 8:48 如在擄之之敵國、盡心盡意歸主、向其故土、即主所賜其列祖之地、與主所選之邑、及我為主名所建之殿、禱告於主、
王上 8:49 求主在天、在主之居所、垂聽其禱告、俯允其祈求、為之伸冤、
王上 8:50 赦主之民在主前所犯之罪愆、使擄之者、向之施矜憐、
王上 8:51 蓋彼原屬於主、原為主之民、 民原文作業昔主導之出<u>伊及</u>脫於鐵鑪者、
王上 8:52 願主垂顧主之僕與主之民<u>以色列</u>、允其所祈、無論何時呼籲、求主垂聽、
王上 8:53 主天主歟、曾在天下萬民中、區別<u>以色列</u>人、為主之子民、 為主之子民原文作為主之業循主導我列祖出<u>伊及</u>時、託主之僕<u>摩西</u>所言者、○
<h2> 復為民祝福頌美主恩
</h2>
王上 8:54 <u>所羅門</u>於主之祭臺前、屈膝而跪、向天舉手、於主前禱告祈求已畢、則起、
王上 8:55 遂立而為<u>以色列</u>會眾大聲祝福曰、
王上 8:56 主踐前言、賜平安於<u>以色列</u>民、當頌美之、昔主託其僕<u>摩西</u>許以賜福、其言無一不驗、
王上 8:57 惟願主我之天主、祐 祐原文作偕下同我與祐我列祖無異、不離我、不棄我、
王上 8:58 使我心歸向主、遵行主之道、謹守所諭我列祖之誡命、律例、法度、
王上 8:59 凡我今日於主前所祈求之言、願主我之天主朝夕垂念、日日護其僕及其民<u>以色列</u>、
王上 8:60 使天下萬民、俱知主乃天主、其外無他、
王上 8:61 惟爾 民眾、當誠心向主我之天主、遵其律例、守其誡命、有如今日、○
<h2> 大獻平安祭行告成禮
</h2>
王上 8:62 王偕<u>以色列</u>人眾、獻祭於主前、
王上 8:63 <u>所羅門</u>獻平安祭於主、牛二萬二千、羊十二萬、如是王偕<u>以色列</u>人眾、在主殿行告成禮、
王上 8:64 主殿前之銅祭臺小、不能容火焚祭與素祭及平安祭牲之脂、故當日王以主殿前院之中、區別為聖、在彼獻火焚祭與素祭及平安祭牲之脂、
王上 8:65 當時<u>以色列</u>人自<u>哈末</u>至<u>伊及</u>溪、集成大會、<u>所羅門</u>率之在主我天主前、守節期七日、又七日、共十四日、
王上 8:66 第八日、 即又七日之後一日王遣散眾民、民為王祝福、遂各歸其家、 家原文作幕緣主善待其僕<u>大衛</u>及其民<u>以色列</u>、喜而心樂、
王上 9:1 <h2>主向<u>所羅門</u>顯現與之立約</h2> <u>所羅門</u>建主殿與王宮、及凡所欲建者、悉竣其工、
王上 9:2 主又顯現於<u>所羅門</u>、與昔在<u>基遍</u>顯現無異、
王上 9:3 謂之曰、爾於我前祈禱呼籲、我聞之矣、我已將爾所建之殿、區別為聖、使我之名永遠在彼、我心我目亦恆在彼、
王上 9:4 如爾法爾父<u>大衛</u>、誠心實意、行於我前、遵我所諭爾之命、守我律例法度、
王上 9:5 則我必鞏固爾國位在<u>以色列</u>人中、至於永遠、昔我許爾父<u>大衛</u>曰、爾嗣必繼爾坐<u>以色列</u>國位、永遠不絕、我必踐其言、
王上 9:6 如爾及爾子孫背逆我、不守我所賜爾之誡命律例、往而奉事崇拜他神、
王上 9:7 則我將於所賜之地、翦滅<u>以色列</u>人、必擯棄為我名所區別為聖之殿、使<u>以色列</u>人為萬民作歌譏刺、
王上 9:8 此殿今雖崇高、凡過之者、必驚訝歎息 歎息或作作嗤笑之聲曰、主如是行於斯地與斯殿何故、
王上 9:9 則必答曰、緣斯民棄主其天主、昔導其列祖出<u>伊及</u>者、親暱他神、奉事崇拜、故主降以是災、○
<h2> <u>希蘭</u>以木助<u>所羅門</u> <u>所羅門</u>數邑予<u>希蘭</u>
</h2>
王上 9:10 <u>所羅門</u>建二室、即主之殿與王宮、凡歷二十年、始竣其工、
王上 9:11 建造之時、<u>推羅</u>王<u>希蘭</u>以柏香木柏木及金、資助<u>所羅門</u>、隨其所欲、<u>所羅門</u>遂以<u>加利利</u>地二十邑、予<u>希蘭</u>、
王上 9:12 <u>希蘭</u>自<u>推羅</u>來、見<u>所羅門</u>所予之邑、則不悅、曰、
王上 9:13 吾兄所予我者、何等之邑、遂稱之曰<u>迦步</u> 迦步譯即薄沙之義地、至於今日、其名尚存、
王上 9:14 <u>希蘭</u>又餽王黃金一百二十他連得、○
<h2> <u>所羅門</u>徵異族人為役
</h2>
王上 9:15 <u>所羅門</u>徵夫役以建主之殿宇、與己之宮室、以及<u>米羅</u>保障、<u>耶路撒冷</u>城垣、<u>夏瑣</u>城、<u>米吉多</u>城、<u>基色</u>城、
王上 9:16 昔<u>伊及</u>王<u>法老</u>攻取<u>基色</u>、燬之以火、殺居邑中之<u>迦南</u>人、以斯邑賜其女、即<u>所羅門</u>之后、以為妝奩、
王上 9:17 故<u>所羅門</u>建<u>基色</u>、又建下<u>伯和崙</u>、
王上 9:18 <u>巴拉</u>及<u>達莫</u>、在屬其國之曠野、
王上 9:19 又建所有府庫之城、屯車之城、駐馬卒之城、又在<u>耶路撒冷</u>、在<u>利巴嫩</u>、在所轄之全地、凡所欲建者悉建之、
王上 9:20 凡<u>所羅門</u>所徵調之夫役、非<u>以色列</u>人、乃<u>亞摩利</u>人<u>赫</u>人<u>比利洗</u>人<u>希未</u>人<u>耶布斯</u>人之苗裔、即昔<u>以色列</u>人未能盡滅而留於國者、至於今日、猶為夫役、
<h2> <u>所羅門</u>不令<u>以色列</u>人為役
</h2>
王上 9:21 a
王上 9:22 惟<u>以色列</u>人、<u>所羅門</u>不使為夫役、乃使為其戰士、臣僕、牧伯、將帥、車卒長、馬卒長、
王上 9:23 <u>所羅門</u>有司工長五百五十人、監督民 作工、
<h2> <u>法老</u>女移居新宮
</h2>
王上 9:24 <u>法老</u>之女自<u>大衛</u>之城、上至<u>所羅門</u>為彼所建之宮、其後<u>所羅門</u>始建<u>米羅</u>保障、
<h2> <u>所羅門</u>獻祭歲凡三次
</h2>
王上 9:25 <u>所羅門</u>行告成禮後、歲凡三次、在其為主所建之祭臺上、獻火焚祭及平安祭、又在主前之焚香臺上焚香、
王上 9:26 <u>所羅門</u>在<u>以東</u>地紅海濱、近<u>以祿</u>之<u>以旬迦別</u>造舟、
<h2> <u>所羅門</u>使人泛海詣<u>阿斐</u>取金
</h2>
王上 9:27 <u>希蘭</u>遣其僕、即諳習泛海之舟子、偕<u>所羅門</u>之僕、同駕舟航海、
王上 9:28 至<u>阿斐</u>、得黃金四百二十他連得、攜於<u>所羅門</u>王之所、
王上 10:1 <h2><u>示巴</u>女君來朝<u>所羅門</u>見其威智大稱其異</h2> <u>示巴</u>女王聞<u>所羅門</u>之聲名、即<u>所羅門</u>因奉主名而得之聲名、乃至、欲以隱語試之、
王上 10:2 隨女王至<u>耶路撒冷</u>者甚眾、有駝負香品黃金寶石甚多、既至、見<u>所羅門</u>以心中所思維者悉告之、
王上 10:3 <u>所羅門</u>答其一切隱語、無一隱語、王不能答、
王上 10:4 <u>示巴</u>女王見<u>所羅門</u>智慧具備、又觀其所建之宮殿、
王上 10:5 其席之殽饌、群臣之居室、僕役如何侍立、如何服飾、又觀其酒政、及主殿中所獻之火焚祭、則神為之奪、
王上 10:6 謂王曰、我在我國、聞爾之事與爾之智慧、其言真實不虛、
王上 10:7 我初不信其言、及我來目睹之、乃知人所告我者、猶未及其半、爾之智慧與爾之福祉、過於我所聞之風聲、
王上 10:8 爾群臣有福、爾僕役恆侍爾前、聞爾智慧之言、誠為有福、
王上 10:9 當頌美主爾之天主、因喜悅爾、使爾登<u>以色列</u>之國位、主恆愛<u>以色列</u>、故立爾為王、秉公行義、以聽其訟、
王上 10:10 於是女王以黃金一百二十他連得、與香品甚多、以及寶石、饋王、女王饋<u>所羅門</u>王之香品、較前此入國者、未有若是之多、 或作後此入國者不復有若是之多
王上 10:11 <u>希蘭</u>之舟、自<u>阿斐</u>載金者、亦自<u>阿斐</u>載檀木甚多、以及寶石、
王上 10:12 王以檀木為主殿及王宮作欄、又為謳歌者作琴與瑟、若是之檀木、從未入國、至於今亦未見之所、
王上 10:13 <u>所羅門</u>王循王例、以物饋<u>示巴</u>女王、此外隨其所欲所求、悉以饋贈、厥後女王與其臣僕返故國、○
<h2> <u>所羅門</u>多金
</h2>
王上 10:14 <u>所羅門</u>每歲得金六百六十六他連得、
王上 10:15 此外尚有商賈與販賣香品者、<u>亞拉伯</u>諸王、以及國中牧伯所進之金、
<h2> <u>所羅門</u>製金盾
</h2>
王上 10:16 <u>所羅門</u>王以金之次者 金之次者或作金葉下同作盾二百、每盾用金六百舍客勒、 約三百兩
王上 10:17 又以金之次者作干三百、每干用金三彌拿、 約百五十兩王置之於<u>利巴嫩</u>林宮、
<h2> 製象牙寶座
</h2>
王上 10:18 王用象牙作大寶座、蔽以精金、
王上 10:19 寶座之階級有六、寶座之後惟圓、 又作寶座上有圓寶蓋與寶座之背相連寶座之左右有扶手、有二獅、各立於扶手旁、
王上 10:20 六階級各有獅立、每層二獅、左一右一、共十有二、他國從未製如是之寶座、
<h2> 所用之器悉以金製
</h2>
王上 10:21 <u>所羅門</u>王所用之飲器、悉以金製、<u>利巴嫩</u>林宮一切器皿、悉以精金製、當<u>所羅門</u>時、人不以銀為貴、
王上 10:22 王有<u>他施</u>舟、與<u>希蘭</u>之舟同航海、此<u>他施</u>舟、三年一次、載金、銀、象牙、猿猴、孔雀、而歸、
<h2> 列邦來朝各獻禮物
</h2>
王上 10:23 <u>所羅門</u>王貨財智慧、勝於天下列王、
王上 10:24 天主以智慧賦於<u>所羅門</u>心、天下列王、俱求見<u>所羅門</u>面、以聽其智慧之言、
王上 10:25 每歲各進禮物、即金器、銀器、衣服、器械、香品、以及馬、騾、
<h2> <u>所羅門</u>饒有車騎
</h2>
王上 10:26 <u>所羅門</u>聚集戰車與馬卒、有車一千四百乘、馬卒一萬二千、或置屯車諸邑、或置<u>耶路撒冷</u>王都、
王上 10:27 王在<u>耶路撒冷</u>、使銀多如石、使柏香木多如平原之桑、
<h2> 車馬悉購於<u>伊及</u>
</h2>
王上 10:28 <u>所羅門</u>所有之馬、悉來自<u>伊及</u>、乃王之商賈、循各群之值而市者、
王上 10:29 自<u>伊及</u>來之車、每乘值銀六百舍客勒、 約三百兩馬每匹值銀一百五十舍客勒、 約七十五兩<u>赫</u>人諸王與<u>亞蘭</u>諸王、欲購車馬、亦循此值、由王之商賈手而市之、
王上 11:1 <h2><u>所羅門</u>廣寵異族女立為妃嬪</h2> <u>所羅門</u>王除<u>法老</u>女外、寵愛異族之女甚多、即<u>摩押</u>女、<u>以東</u>女、<u>西頓</u>女、<u>赫</u>人女、
王上 11:2 論此諸族、主曾諭<u>以色列</u>人曰、爾勿與彼往來相通、 原文作勿入其中亦不容彼入爾中恐其誘惑爾心、信從他神、然<u>所羅門</u>戀愛此異族之女、
王上 11:3 <u>所羅門</u>有妃七百、嬪三百、咸誘惑其心、
<h2> <u>所羅門</u>年邁眾妃蠱惑其心崇事別神
</h2>
王上 11:4 <u>所羅門</u>年既老、妃嬪誘惑其心、信從他神、不效其父<u>大衛</u>誠心順服主其天主、
王上 11:5 <u>所羅門</u>信從<u>西頓</u>人之女神<u>亞斯他錄</u>、又信從<u>亞捫</u>人可憎之物<u>米勒公</u>、
王上 11:6 <u>所羅門</u>行惡於主前、不效其父<u>大衛</u>盡心順從主、
王上 11:7 當時<u>所羅門</u>在<u>耶路撒冷</u>相對之山、為<u>摩押</u>可憎之物<u>基抹</u>、又為<u>亞捫</u>人可憎之物<u>摩洛</u> 即米勒公築邱壇、
王上 11:8 所娶異族之妃嬪、皆焚香獻祭於其神、<u>所羅門</u>亦為其神築邱壇、
<h2> 主怒之警以後必有災
</h2>
王上 11:9 主怒<u>所羅門</u>、因其心離主<u>以色列</u>之天主、主曾二次顯現於<u>所羅門</u>、
王上 11:10 又為此事警戒之、勿信從他神、乃<u>所羅門</u>不遵主之所命、
王上 11:11 故主諭<u>所羅門</u>曰、爾既行是、不守我所命爾之約、及我之律例、我必奪爾國以賜爾僕、
王上 11:12 然緣爾之父<u>大衛</u>故、我不於爾生時行此、惟自爾子之手中奪之、
王上 11:13 亦不奪全國、乃因我僕<u>大衛</u>、亦因我所選之<u>耶路撒冷</u>故、尚留一支派以予爾子、○
<h2> 主使<u>以東</u>王裔<u>哈達</u>為<u>所羅門</u>敵
</h2>
王上 11:14 其後主使<u>以東</u>人<u>哈達</u>、起而敵<u>所羅門</u>、斯人為<u>以東</u>王之後嗣、
王上 11:15 昔<u>大衛</u>攻<u>以東</u>、軍長<u>約押</u>返、 返原文作上以葬陣亡者、乃殺<u>以東</u>諸男、
王上 11:16 <u>約押</u>與<u>以色列</u>軍眾、居<u>以東</u>六月、直將<u>以東</u>諸男滅盡、
王上 11:17 時<u>哈達</u>尚幼、與父之臣僕中數<u>以東</u>人逃遁、欲奔<u>伊及</u>、
王上 11:18 自<u>米甸</u>啟行、至<u>巴蘭</u>、在<u>巴蘭</u>得數人、偕至<u>伊及</u>、見<u>伊及</u>王<u>法老</u>、<u>法老</u>賜以宅、許以糧、又予以田畝、
王上 11:19 <u>哈達</u>於<u>法老</u>前大蒙恩寵、<u>法老</u>以后<u>大比匿</u>之妹、賜之為妻、
王上 11:20 <u>大比匿</u>妹生子<u>基努拔</u>、<u>大比匿</u>使之斷乳於<u>法老</u>宮、於是<u>基努拔</u>與<u>法老</u>諸子同居<u>法老</u>宮、
王上 11:21 <u>哈達</u>在<u>伊及</u>、聞<u>大衛</u>與列祖同寢、又聞軍長<u>約押</u>亦死、則謂<u>法老</u>曰、求王容我返故國、
王上 11:22 <u>法老</u>曰、爾偕我有何缺乏、緣何欲返故國乎、曰、無所缺乏、雖然、求王容我去、○
<h2> 又使<u>以利亞大</u>子<u>利遜</u>為<u>所羅門</u>敵
</h2>
王上 11:23 天主又使<u>以利亞大</u>子<u>利遜</u>、起而敵<u>所羅門</u>、昔自其主王<u>瑣巴</u>王<u>哈大底薛</u>所而逃者、
王上 11:24 <u>大衛</u>殺<u>瑣巴</u>人時、<u>利遜</u>集人成群、而為其長、往<u>大瑪色</u>居焉、在彼立一國、
王上 11:25 <u>所羅門</u>在世之日、<u>哈達</u>為患之外、<u>利遜</u>亦為<u>以色列</u>人敵、<u>利遜</u>為<u>亞蘭</u>人之王、深憾<u>以色列</u>人、○
<h2> <u>耶羅波安</u>亦與之為敵
</h2>
王上 11:26 <u>所羅門</u>之臣、<u>尼八</u>子<u>耶羅波安</u>亦叛逆王、乃屬<u>以法蓮</u>支派、<u>西利達</u>人、其母名<u>西魯雅</u>、嫠婦也、
<h2> 述<u>耶羅波安</u>為敵之由
</h2>
王上 11:27 叛逆王之緣由如是、昔<u>所羅門</u>建<u>米羅</u>保障、修葺父<u>大衛</u>城之墻垣、
王上 11:28 <u>耶羅波安</u>具有才能、其年尚幼、<u>所羅門</u>見其能理事、遂使治<u>約瑟</u>一族之事務、
<h2> 先知<u>亞希雅</u>遭<u>耶羅波安</u>於道豫示以必為王治十支派
</h2>
王上 11:29 一時<u>耶羅波安</u>出<u>耶路撒冷</u>、<u>示羅</u>人先知<u>亞希雅</u>遇之於途、<u>耶羅波安</u>適衣新衣、二人在郊野、旁無他人、
王上 11:30 <u>亞希雅</u>取<u>耶羅波安</u>所衣之新衣、裂為十二片、
王上 11:31 謂之曰、爾取其十片、蓋主<u>以色列</u>之天主如是云、我必以國奪於<u>所羅門</u>手、賜爾十支派、
王上 11:32 第緣我僕<u>大衛</u>、又緣我在<u>以色列</u>諸支派中、所選之<u>耶路撒冷</u>、我必使一支派仍歸於彼、
王上 11:33 蓋因<u>所羅門</u> 與其家違棄我、崇拜<u>西頓</u>人之女神<u>亞斯他錄</u>、<u>摩押</u>神<u>基抹</u>、<u>亞捫</u>神<u>米勒公</u>、不從我道、不行善於我前、不守我律例法度、不效其父<u>大衛</u>、
王上 11:34 然我不奪全國於<u>所羅門</u>之手、緣我所選之僕<u>大衛</u>謹守我誡命律例、必使<u>所羅門</u>為王、至於終身、
王上 11:35 必奪國於其子手、賜十支派於爾、
王上 11:36 以一支派賜其子、使我僕<u>大衛</u>於所選歸我名之<u>耶路撒冷</u>邑、於我前歷世有光、 光或作明燈
王上 11:37 我擇爾為王、任爾所欲、使為<u>以色列</u>王、
王上 11:38 如爾聽從我命、遵行我道、為善於我前、謹守我律例誡命、效我僕<u>大衛</u>所為、則我必祐 祐原文作偕爾、為爾建立恆久之家、如我為<u>大衛</u>建立然、將<u>以色列</u>人賜爾、
王上 11:39 我必緣<u>所羅門</u>所行、 原文作我必緣此使<u>大衛</u>後裔受患難、但不至於永久、
王上 11:40 <u>所羅門</u> 聞此、欲殺<u>耶羅波安</u>、<u>耶羅波安</u>起、遁於<u>伊及</u>、詣<u>伊及</u>王<u>示撒</u>之所、居於<u>伊及</u>、直至<u>所羅門</u>死、 乃歸、
王上 11:41 <u>所羅門</u>其餘之事、凡其所行、及其智慧、俱載於<u>所羅門</u>記、
<h2> <u>所羅門</u>卒子<u>羅波安</u>繼其位
</h2>
王上 11:42 <u>所羅門</u>在<u>耶路撒冷</u>為<u>以色列</u>全族之王、歷四十年、
王上 11:43 <u>所羅門</u>與列祖同寢、葬於父<u>大衛</u>之城、子<u>羅波安</u>繼之為王、
王上 12:1 <h2><u>以色列</u>人聚<u>示劍</u>欲立<u>羅波安</u>為王乃託<u>耶羅波安</u>代白中情言御以寛則服事之</h2> <u>羅波安</u>往<u>示劍</u>、蓋<u>以色列</u>人眾至彼、欲立之為王、
王上 12:2 昔<u>尼八</u>子<u>耶羅波安</u>避<u>所羅門</u>王、遁<u>伊及</u>居焉、雖聞此事、仍居<u>伊及</u>、
王上 12:3 民遣人招之至、遂與<u>以色列</u>會眾見<u>羅波安</u>、告之曰、
王上 12:4 爾父使我負重軛、服役艱苦、今爾輕之、我則事爾、
王上 12:5 曰、爾曹且往、三日後復來見我、民乃去、
<h2> <u>羅波安</u>不從老臣之計乃從少友之謀拂民所請以厲言斥之
</h2>
王上 12:6 <u>羅波安</u>父<u>所羅門</u>生存之日、有侍其前之老者、<u>羅波安</u>王與之議、曰、爾意如何、當何以答斯民、
王上 12:7 老者曰、如爾今日在民前自卑如僕、從其所求、以善言答之、則彼必永為爾僕、
王上 12:8 王不從老者之謀、乃與侍其前、偕己同長之少者議、曰、
王上 12:9 斯民告我云、爾父加我之軛、求爾輕之、爾意如何、當何以答之、
王上 12:10 偕<u>羅波安</u>同長之少者曰、斯民告王云、爾父使我負重軛、求為我輕之、王則如斯對之曰、我之小指、較父之腰尤大、
王上 12:11 我父使爾負重軛、我必使爾負尤重之軛、我父以鞭責爾、我必以蠍責爾、 或作我以蠍鞭責爾蠍鞭鞭名鞭稍有鈎如蠍蠆下同
王上 12:12 第三日、<u>耶羅波安</u>率民眾至<u>羅波安</u>王前、循王所命曰、三日後復來見我、
王上 12:13 王以厲言答民、不用老者之謀、
王上 12:14 乃循少者之謀、謂民曰、我父使爾負重軛、我必使爾負尤重之軛、我父以鞭責爾、我必以蠍責爾、
王上 12:15 王不順民、乃出乎主、以應主藉<u>示羅</u>人<u>亞希雅</u>告<u>尼八</u>子<u>耶羅波安</u>之言、
<h2> 十支派背叛<u>大衛</u>室
</h2>
王上 12:16 <u>以色列</u>民眾見王不聽其言、則告王曰、我儕與<u>大衛</u>何與、 何與原文作有何分與<u>耶西</u>子無涉、<u>以色列</u>人歟、各歸己家、 家原文作幕下同<u>大衛</u>家歟、爾自顧之、 原文作大衛歟爾自顧爾家於是<u>以色列</u>人各歸己家、
王上 12:17 惟居<u>猶大</u>諸邑之<u>以色列</u>人、<u>羅波安</u>仍為其王、
<h2> 殺貢務官<u>亞多蘭</u>
</h2>
王上 12:18 <u>羅波安</u>王遣理貢稅之<u>亞多蘭</u>至<u>以色列</u>人前、<u>以色列</u>人以石擊之死、<u>羅波安</u>王迅速登車、遁於<u>耶路撒冷</u>、
<h2> 立<u>耶羅波安</u>為王
</h2>
王上 12:19 如是<u>以色列</u>人叛<u>大衛</u>家、至於今日、
王上 12:20 <u>以色列</u>民眾聞<u>耶羅波安</u>已返、遣人招至會眾前、遂立之為<u>以色列</u>眾之王、惟<u>猶大</u>一支派從<u>大衛</u>家、
<h2> <u>羅波安</u>集大軍欲徵討<u>以色列</u>人先知弗許
</h2>
王上 12:21 <u>羅波安</u>至<u>耶路撒冷</u>、招集<u>猶大</u>全族、與<u>便雅憫</u>支派、共十八萬人、俱簡練之戰士、欲與<u>以色列</u>族戰、俾國復歸<u>所羅門</u>子<u>羅波安</u>、
王上 12:22 天主命神人<u>示瑪雅</u>曰、
王上 12:23 當告<u>猶大</u>王<u>所羅門</u>子<u>羅波安</u>、與<u>猶大</u> <u>便雅憫</u>全族、及所餘之民、曰、
王上 12:24 主如是云、此事出乎我、爾勿往、 往原文作上勿與同族 同族原文作兄弟<u>以色列</u>人戰、各歸己家、民遂聽主言、遵主命而歸、○
<h2> <u>耶羅波安</u>建鞏固之城以固其國
</h2>
王上 12:25 <u>耶羅波安</u>在<u>以法蓮</u>山建<u>示劍</u>居焉、自<u>示劍</u>出、建<u>批努伊勒</u>、
王上 12:26 <u>耶羅波安</u>尋思曰、恐國仍歸<u>大衛</u>家、
王上 12:27 斯民如上<u>耶路撒冷</u>、在主殿獻祭、則其心必歸向其主王<u>猶大</u>王<u>羅波安</u>、且必殺我、而仍歸<u>猶大</u>王<u>羅波安</u>所轄、
<h2> 造牛犢立淫祀陷民於罪
</h2>
王上 12:28 於是 <u>耶羅波安</u>王籌思計議、造金犢二、謂民曰、爾上<u>耶路撒冷</u>甚難、<u>以色列</u>人歟、此即導爾出<u>伊及</u>之神、
王上 12:29 王置一犢在<u>伯特利</u>、一犢在<u>但</u>、
王上 12:30 此事陷民於罪、民往<u>但</u>崇拜牛犢、
王上 12:31 <u>耶羅波安</u>建邱壇之室、以不屬<u>利未</u>後裔之凡民、立為祭司、
<h2> 私從己意定節期
</h2>
王上 12:32 <u>耶羅波安</u>私設節期於八月之望、效<u>猶大</u>節期、上祭壇獻祭、在<u>伯特利</u>亦如斯行、祭所作之犢、又在<u>伯特利</u>為所築之邱壇立祭司、
王上 12:33 <u>耶羅波安</u>在私意所定之月、即八月、是月之望、為<u>以色列</u>人定為節期、上 <u>伯特利</u>所築之壇、獻祭焚香、
王上 13:1 <h2><u>耶羅波安</u>焚香於壇適先知自<u>猶大</u>至指壇言未來事顯異跡為證</h2> 時有神人奉主命、自<u>猶大</u>至<u>伯特利</u>、<u>耶羅波安</u>適立壇上、欲焚香、
王上 13:2 神人奉主命向壇而呼曰、壇乎、壇乎、主如是云、<u>大衛</u>家將生一子、名<u>約西亞</u>、必以邱壇之祭司、焚香於爾上者、殺於爾上、人亦以死者 死者原文作人之骨、焚於爾上、
王上 13:3 神人又設一預兆曰、此壇必裂、其上之灰必傾、此主所言之預兆、
<h2> <u>耶羅波安</u>伸臂斥先知臂即枯不能縮先知為之祈主臂遂如恆先知欲<u>禮弗受</u>乃離<u>伯特利</u>而去
</h2>
王上 13:4 <u>耶羅波安</u>王聞神人向<u>伯特利</u>壇所呼之言、遂自壇上伸手曰、當執之、<u>耶羅波安</u>向神人所伸之手即枯、不能復縮、
王上 13:5 壇亦裂、壇上之灰亦傾、應神人奉主命所言之預兆、
王上 13:6 王謂神人曰、請爾禱主爾之天主、為我祈求、使我手得愈、神人禱主、王之手遂愈、仍如平時、
王上 13:7 王謂神人曰、請偕我入室就席、 就席或作憩息我欲餽爾禮物、
王上 13:8 神人對王曰、爾即以爾室 中所有之半賜我、我亦不偕爾入室、亦不在此處食餅飲水、
王上 13:9 蓋有主之命諭我云、毋食餅、毋飲水在<u>伯特利</u>、毋由所往之途而返、
王上 13:10 於是神人行他途、不由往<u>伯特利</u>來之途而返、○
<h2> 老先知誘之返
</h2>
王上 13:11 有一老先知居於<u>伯特利</u>、其子至、以神人當日在<u>伯特利</u>所作之事、與所告於王之言、悉述於父、
王上 13:12 父問曰、彼由何途而去、其子曾見自<u>猶大</u>來之神人所往之途、 即以告之、
王上 13:13 老先知遂命其子曰、為我備驢、既備、遂乘之、
王上 13:14 追神人、見其坐於橡樹下、問之曰、爾即自<u>猶大</u>來之神人乎、曰、是也、
王上 13:15 曰、爾偕我至我家就席、
王上 13:16 曰、我不得與爾歸入爾家、亦不得在此處偕爾食餅飲水、
王上 13:17 蓋有主之命諭我云、毋食餅、毋飲水在<u>伯特利</u>、 在伯特利原文作在彼毋由所往之途而返、
王上 13:18 曰、我亦先知、與爾無異、有天使奉主命告我曰、使彼偕爾歸、入爾家食餅飲水、老先知以此言誆之、
王上 13:19 神人遂與之同歸、在其家食餅飲水、
<h2> 天主藉老先知責其違命
</h2>
王上 13:20 二人席坐、使神人旋歸之老先知、得主之默示、
王上 13:21 謂自<u>猶大</u>來之神人曰、主如是云、因爾違背主言、不守主爾天主所諭爾之誡、
王上 13:22 乃復來此、在主所禁之處食餅飲水、故爾屍骸不得與爾祖父同葬、
王上 13:23 食飲既畢、居<u>伯特利</u>先知、為所使歸之先知備驢、
<h2> 乃見戕於獅
</h2>
王上 13:24 既往、於途間遇獅、為獅所噬斃、屍仆於途、驢立屍旁、獅亦立於旁、
王上 13:25 有人過之、見屍仆於途、獅立屍旁、遂入老先知所居之邑、告以此事、
王上 13:26 使神人歸之老先知聞之、曰、此神人也、因違背主言、故主付之於獅、使獅傷害之、噬斃之、以應主諭彼之言、
<h2> 老先知尋其屍而瘞之為之哀哭
</h2>
王上 13:27 遂謂眾子曰、為我備驢、遂備之、
王上 13:28 既往、見神人之屍仆於途、驢與獅立於屍旁、獅未食屍、亦未傷驢、
<h2> 老先知言其語必驗
</h2>
王上 13:29 老先知以神人之屍載於驢、攜入己邑、欲哀哭而葬之、
王上 13:30 置屍於己墓、哀哭曰、哀哉吾兄、
王上 13:31 既葬、謂眾子曰、我死、當葬我於葬神人之墓中、俾我骸骨近於其骸骨、
王上 13:32 蓋彼奉主命指<u>伯特利</u>之壇、及<u>撒瑪利亞</u>諸邑崇邱之室、所呼之言、其後必應、○
<h2> <u>耶羅波安</u>怙惡不悛
</h2>
王上 13:33 斯事之後、<u>耶羅波安</u>仍不悔改惡行、復以凡民立為邱壇之祭司、有願者則立之、使為邱壇之祭司、
王上 13:34 此事陷<u>耶羅波安</u>家於罪中、致其家殲滅於天下、
王上 14:1 <h2><u>耶羅波安</u>子<u>亞比雅</u>遘疾<u>耶羅波安</u>命妻易服詣<u>示羅</u>見先知<u>亞希雅</u>問可愈否</h2> 當時<u>耶羅波安</u>子<u>亞比雅</u>遘病、
王上 14:2 <u>耶羅波安</u>謂妻曰、起而易服、使人不得知爾乃<u>耶羅波安</u>之妻、往<u>示羅</u>、在彼有先知<u>亞希雅</u>、彼曾告我、我必為斯民之王、
王上 14:3 可攜十餅、與數薄餅、及蜜一瓶、往見之、彼必告爾、我子將如何、
<h2> <u>亞希雅</u>奉主命切責<u>耶羅波安</u>棄正從邪豫言其子必亡全家必滅
</h2>
王上 14:4 <u>耶羅波安</u>妻如是而行、起往<u>示羅</u>、至<u>亞希雅</u>家、<u>亞希雅</u>年已老邁、目矇不能見、
王上 14:5 主預告<u>亞希雅</u>曰、<u>耶羅波安</u>妻將至此、因其子遘病、必問爾將如何、彼來時、佯為民婦、爾以我所命爾者告之、 原文作爾當如是如是告之
王上 14:6 婦將入門、<u>亞希雅</u>聞步履之聲、則曰、<u>耶羅波安</u>妻、可進、爾佯為民婦何為、我已奉遣、以凶言告爾、
王上 14:7 爾往告<u>耶羅波安</u>曰、主<u>以色列</u>之天主如是云、我舉爾於民中、立爾為我民<u>以色列</u>之君、
王上 14:8 自<u>大衛</u>家奪國、以賜於爾、我僕<u>大衛</u>守我誡命、盡心從我、行善於我前、爾不效之、
王上 14:9 乃敢作惡、較在爾先者尤甚、為己立他神、鑄偶像、干犯我怒、違棄我、
王上 14:10 故我降禍於<u>耶羅波安</u>之家、凡屬<u>耶羅波安</u>之男、或主、 或作已長大之人或僕、 或作未長大之人悉絕之於<u>以色列</u>人中、必盡除<u>耶羅波安</u>之家、如人之盡除糞穢然、
王上 14:11 凡屬<u>耶羅波安</u>者、死於城邑、必為犬所食、死於田野、必為空中鳥所食、此乃主所言、
王上 14:12 爾起、歸爾之家、爾足適入邑、爾子即死、
王上 14:13 <u>以色列</u>人眾必哀哭而葬之、屬<u>耶羅波安</u>者、惟此子得葬於墓、蓋在<u>耶羅波安</u>家、惟此一人、存善念向主<u>以色列</u>之天主、
王上 14:14 主必立一王治理<u>以色列</u>、屆期、必絕<u>耶羅波安</u>之家、其時速至、
王上 14:15 因<u>以色列</u>人作偶像、 偶像原文作諸亞舍拉干犯主怒、故主必擊之、使如蘆葦搖於水中、拔<u>以色列</u>人之根、於所賜其列祖之美地、散之河外、
王上 14:16 因<u>耶羅波安</u>干犯罪戾、使<u>以色列</u>人陷於罪、故主必將<u>以色列</u>人付 於敵手、○
<h2> <u>亞比雅</u>卒得葬
</h2>
王上 14:17 <u>耶羅波安</u>妻遂起、返<u>得撒</u>、適履門閾、其子即死、
王上 14:18 <u>以色列</u>人眾葬之、為之哀哭、應主藉其僕先知<u>亞希雅</u>所言、
<h2> <u>耶羅波安</u>卒子<u>拿答</u>繼其位
</h2>
王上 14:19 <u>耶羅波安</u>其餘之事、其戰事與其治國之事、俱載於<u>以色列</u>列王記、
王上 14:20 <u>耶羅波安</u>在位二十二年、與列祖同寢、子<u>拿答</u>繼之為王、○
<h2> <u>羅波安</u>為<u>猶大</u>王其國民亦為惡
</h2>
王上 14:21 <u>所羅門</u>子<u>羅波安</u>為<u>猶大</u>王、即位時、年四十有一歲、都<u>耶路撒冷</u>、即主於<u>以色列</u>諸支派中所選歸其名之邑、在位十七年、其母名<u>拿瑪</u>、<u>亞捫</u>女也、
王上 14:22 <u>猶大</u>人行惡於主前、所犯罪愆、干主震怒、較其先人更甚、
王上 14:23 <u>猶大</u>人亦在各高岡上、各茂樹下、築壇、立柱像與亞舍拉、 亞舍拉或作木偶
王上 14:24 其地亦有頑童、<u>猶大</u>人效主在<u>以色列</u>人前所逐之列族、行可憎之事、
<h2> <u>伊及</u>王<u>示撒</u>攻取<u>耶路撒冷</u>刼實而歸
</h2>
王上 14:25 <u>羅波安</u>王五年、<u>伊及</u>王<u>示撒</u>來攻<u>耶路撒冷</u>、
王上 14:26 奪主殿及王宮之寶物、悉攜之去、亦奪<u>所羅門</u>所作之金干、
王上 14:27 <u>羅波安</u>王作銅干代之、付於守宮門之侍衛長守之、
王上 14:28 王入主殿時、侍衛即持其干、後、仍藏於侍衛之房、
<h2> <u>羅波安</u>卒子<u>亞比安</u>繼其位
</h2>
王上 14:29 <u>羅波安</u>其餘之事、凡其所行、俱載於<u>猶大</u>列王記、
王上 14:30 <u>羅波安</u>在世時、恆與<u>耶羅波安</u>戰、
王上 14:31 <u>羅波安</u>與列祖同寢、偕其祖父葬於<u>大衛</u>之城、其母為<u>亞捫</u>女、名<u>拿瑪</u>、子<u>亞比安</u> 又名亞比雅繼之為王、
王上 15:1 <h2><u>亞比安</u>在位亦行惡於主前</h2> <u>尼八</u>子<u>耶羅波安</u>王十八年、<u>亞比安</u>即位為<u>猶大</u>王、
王上 15:2 都<u>耶路撒冷</u>、在位三年、其母名<u>瑪迦</u>、乃<u>押沙龍</u>之女、
王上 15:3 <u>亞比安</u>行其父昔所行之諸惡、其心不似祖<u>大衛</u>之心誠實向主其天主、
王上 15:4 雖然、緣<u>大衛</u>之故、主其天主賜之以光 以光或作明燈在<u>耶路撒冷</u>、 或作緣大衛之故主其天主使彼在耶路撒冷歷世有光立其子繼之登位、使<u>耶路撒冷</u>存留不廢、
王上 15:5 蓋<u>大衛</u>除<u>赫</u>人<u>烏利亞</u>一事而外、其餘皆行善於主前、畢生不違主所諭之命、
王上 15:6 <u>羅波安</u>在世時、恆與<u>耶羅波安</u>戰、
<h2> <u>亞比安</u>卒子<u>亞撒</u>繼其位
</h2>
王上 15:7 <u>亞比安</u>其餘之事、凡其所行、俱載於<u>猶大</u>列王記、<u>亞比安</u>與<u>耶羅波安</u>亦恆相戰、
王上 15:8 <u>亞比安</u>與列祖同寢、葬於<u>大衛</u>之城、子<u>亞撒</u>繼之為王、○
<h2> <u>亞撒</u>在位行善於主前
</h2>
王上 15:9 <u>以色列</u>王<u>耶羅波安</u>二十年、<u>亞撒</u>即位為<u>猶大</u>王、
王上 15:10 都<u>耶路撒冷</u>、在位四十一年、其 祖母名<u>瑪迦</u>、乃<u>押沙龍</u>之女、
王上 15:11 <u>亞撒</u>行善於主前、如其祖<u>大衛</u>然、
王上 15:12 除頑童於國中、亦除祖父所作之一切偶像、
王上 15:13 其母 母或作祖母<u>瑪迦</u>為<u>亞舍拉</u>作偶像、故貶其太后之位、斫其偶像、焚於<u>汲淪</u>溪濱、
王上 15:14 所有邱壇、雖尚未廢、然<u>亞撒</u>畢生誠心向主、
王上 15:15 以父所區別為聖、及己所區別為聖之金銀器皿、進於主殿、
<h2> <u>以色列</u>王<u>巴沙</u>來攻<u>亞撒</u>
</h2>
王上 15:16 <u>亞撒</u>與<u>以色列</u>王<u>巴沙</u>在世時、彼此恆戰、
王上 15:17 <u>以色列</u>王<u>巴沙</u>、上而攻<u>猶大</u>、建<u>拉瑪</u>、欲使屬<u>猶大</u>王<u>亞撒</u>之民、不得出入、
<h2> <u>亞撒</u>遂與<u>亞蘭</u>王<u>便哈達</u>結盟
</h2>
王上 15:18 <u>亞撒</u>以屬主殿之府庫中、與屬王宮之府庫中、所餘之金銀、遣其臣僕、餽都<u>大瑪色</u>之<u>亞蘭</u>王<u>希旬</u>孫<u>他伯利們</u>子<u>便哈達</u>、曰、
王上 15:19 爾父與我父間有約、爾我間亦當有約、我以金銀餽爾、求爾廢與<u>以色列</u>王<u>巴沙</u>所立之約、使之不攻我而歸、
王上 15:20 <u>便哈達</u>從<u>亞撒</u>王之言、遣其軍帥攻<u>以色列</u>邑、擊<u>以雲</u>、<u>但</u>、<u>亞伯伯瑪迦</u>、<u>基尼律</u>全地、<u>拿弗他利</u>全地、
王上 15:21 <u>巴沙</u>聞之、則不建<u>拉瑪</u>、仍居<u>得撒</u>、
王上 15:22 <u>亞撒</u>王集<u>猶大</u>民眾、不遺一人、使移<u>巴沙</u>建<u>拉瑪</u>之石與木、<u>亞撒</u>王用以建<u>便雅憫</u>之<u>迦巴</u> 迦巴即基比亞與<u>米斯巴</u>、
<h2> <u>亞撒</u>卒子<u>約沙法</u>繼其位
</h2>
王上 15:23 <u>亞撒</u>其餘之事、凡其所行、及其勇力、與所建之城邑、俱載於<u>猶大</u>列王記、<u>亞撒</u>年老、足有疾、
王上 15:24 <u>亞撒</u>與列祖同寢、偕其列祖葬於祖<u>大衛</u>之城、子<u>約沙法</u>繼之為王、○
<h2> <u>拿答</u>在位行惡於主前
</h2>
王上 15:25 <u>猶大</u>王<u>亞撒</u>二年、<u>耶羅波安</u>子<u>拿答</u>、即位為<u>以色列</u>王、在位二年、
王上 15:26 作惡於主前、其父犯罪、使<u>以色列</u>人陷於罪、<u>拿答</u>從父所為、犯父所犯之罪、
<h2> <u>巴沙</u>叛而弒之
</h2>
王上 15:27 <u>猶大</u>王<u>亞撒</u>三年、<u>以薩迦</u>支派<u>亞希雅</u>子<u>巴沙</u>、叛<u>拿答</u>、<u>拿答</u>與<u>以色列</u>人眾、環攻屬<u>非利士</u>人之<u>基比頓</u>、<u>巴沙</u>弒之於彼、代之為王、
<h2> <u>巴沙</u>篡位滅<u>耶羅波安</u>全家先知<u>亞希雅</u>之言乃驗
</h2>
王上 15:28 a
王上 15:29 方為王時、戮<u>耶羅波安</u>全家、凡屬<u>耶羅波安</u>者、盡行翦滅、不留一人、應主藉其僕<u>示羅</u>人<u>亞希雅</u>所言、
王上 15:30 皆因<u>耶羅波安</u>所犯之罪、使<u>以色列</u>人陷於罪、干主<u>以色列</u>天主之怒、
王上 15:31 <u>拿答</u>其餘之事、凡其所行、俱載於<u>以色列</u>列王記、
王上 15:32 <u>亞撒</u>與<u>以色列</u>王<u>巴沙</u>在世時、彼此恆戰、○
<h2> <u>巴沙</u>在位亦行惡於主前
</h2>
王上 15:33 <u>猶大</u>王<u>亞撒</u>三年、<u>亞希雅</u>子<u>巴沙</u>篡位為<u>以色列</u>眾民之王、都<u>得撒</u>、在位二十四年、
王上 15:34 行惡於主前、昔<u>耶羅波安</u>犯罪、使<u>以色列</u>人陷於罪、<u>巴沙</u>從其所為、犯其所犯之罪、
王上 16:1 <h2>先知<u>耶戶</u>奉主命切責<u>巴沙</u>豫言其全家必滅</h2> 主命<u>哈拿尼</u>子<u>耶戶</u>、往告<u>巴沙</u>曰、
王上 16:2 我自塵埃中舉爾、立爾為我民<u>以色列</u>之君、乃爾從<u>耶羅波安</u>所為、使我民<u>以色列</u>人陷於罪、作惡干犯我怒、
王上 16:3 故我必翦滅爾與爾全家、使爾家與<u>尼八</u>子<u>耶羅波安</u>之家無異、
王上 16:4 凡屬<u>巴沙</u>者、死於城邑、必為犬所食、死於田野、必為空中鳥所食、
<h2> <u>巴沙</u>卒子<u>以拉</u>繼其位
</h2>
王上 16:5 <u>巴沙</u>其餘之事、凡其所行、及其勇力、俱載於<u>以色列</u>列王記、
王上 16:6 <u>巴沙</u>與列祖同寢、葬於<u>得撒</u>、子<u>以拉</u>繼之為王、
王上 16:7 主藉<u>哈拿尼</u>子先知<u>耶戶</u>、切責<u>巴沙</u>與其家、因其行惡於主前、從<u>耶羅波安</u>家之所為、干犯主怒、又因其殺戮<u>耶羅波安</u>之家、○
王上 16:8 <u>猶大</u>王<u>亞撒</u>二十六年、<u>巴沙</u>子<u>以拉</u>即位為<u>以色列</u>王、都<u>得撒</u>、在位二年、
<h2> <u>心利</u>叛<u>以拉</u>弒之遂篡其位
</h2>
王上 16:9 <u>以拉</u>之臣、轄戰車半之將<u>心利</u>叛之、適<u>以拉</u>在<u>得撒</u>、酣飲於家宰<u>亞雜</u>之室、
王上 16:10 <u>心利</u>入、擊<u>以拉</u>而弒之、代之為王、事在<u>猶大</u>王<u>亞撒</u>二十七年、
<h2> <u>心利</u>滅<u>巴沙</u>全家先知<u>耶戶</u>之言乃驗
</h2>
王上 16:11 <u>心利</u>方篡位為王時、殺<u>巴沙</u>全家、不留一男、<u>巴沙</u>之親屬友朋、亦盡殺戮、
王上 16:12 <u>心利</u>翦滅<u>巴沙</u>全家、應主藉先知<u>耶戶</u>論<u>巴沙</u>所言、
王上 16:13 皆因<u>巴沙</u>之罪、及其子<u>以拉</u>之罪、父子犯罪、亦使<u>以色列</u>人陷於罪、崇拜虛無之神、干主<u>以色列</u>天主之怒、
王上 16:14 <u>以拉</u>其餘之事、凡其所行、俱載於<u>以色列</u>列王記、○
<h2> 軍眾立<u>暗利</u>為王逼<u>心利</u> <u>心利</u>自焚於宮
</h2>
王上 16:15 <u>猶大</u>王<u>亞撒</u>二十七年、<u>心利</u>在<u>得撒</u>為王七日、時、民適建營、環攻屬<u>非利士</u>人之<u>基比頓</u>、
王上 16:16 營中<u>以色列</u>民眾、聞<u>心利</u>謀叛弒王、即於是日、在營中立軍長<u>暗利</u>為<u>以色列</u>王、
王上 16:17 <u>暗利</u>率<u>以色列</u>人眾、自<u>基比頓</u>至、 至原文作上環攻<u>得撒</u>、
王上 16:18 <u>心利</u>見城已陷、乃入王宮、縱火燬宮、自焚而死、
王上 16:19 皆因所犯之罪、行惡於主前、昔<u>耶羅波安</u>犯罪、使<u>以色列</u>人陷於罪、<u>心利</u>從其所為、犯其所犯之罪、
王上 16:20 <u>心利</u>其餘之事、及其叛逆之情由、俱載於<u>以色列</u>列王記、
<h2> <u>暗利</u>與<u>提比尼</u>爭國<u>以色列</u>人半從<u>提比尼</u>半從<u>暗利</u>從<u>暗利</u>者勝從<u>提比尼</u>者<u>暗利</u>乃王
</h2>
王上 16:21 時、<u>以色列</u>人分析為二、半從<u>基納</u>子<u>提比尼</u>、欲立之為王、半從<u>暗利</u>、
王上 16:22 從<u>暗利</u>之民、強於從<u>基納</u>子<u>提比尼</u>之民、<u>提比尼</u>既死、<u>暗利</u>為王、○
<h2> <u>暗利</u>建<u>撒瑪利亞</u>城
</h2>
王上 16:23 <u>猶大</u>王<u>亞撒</u>三十一年、<u>暗利</u>為<u>以色列</u>王、在位十二年、以<u>得撒</u>為都六年、
王上 16:24 後以銀二他連得、自<u>撒瑪</u>購<u>撒瑪利亞</u>山、在山建城、循山之原主<u>撒瑪</u>之名、名所建之城曰<u>撒瑪利亞</u>、
<h2> <u>暗利</u>在位行惡於主前
</h2>
王上 16:25 <u>暗利</u>行惡於主前、較前之諸王尤甚、
王上 16:26 昔<u>尼八</u>子<u>耶羅波安</u>犯罪、使<u>以色列</u>人陷於罪、<u>暗利</u>從其所為、犯其所犯之罪、崇拜虛無之神、干犯主<u>以色列</u>天主之怒、
王上 16:27 <u>暗利</u>其餘之事、 凡其所行、及其所顯之勇力、俱載於<u>以色列</u>列王記、
王上 16:28 <u>暗利</u>與列祖同寢、葬於<u>撒瑪利亞</u>、子<u>亞哈</u>繼之為王、○
<h2> <u>暗利</u>卒子<u>亞哈</u>繼其位
</h2>
王上 16:29 <u>猶大</u>王<u>亞撒</u>三十八年、<u>暗利</u>子<u>亞哈</u>即位為<u>以色列</u>王、都<u>撒瑪利亞</u>、在位二十二年、
王上 16:30 <u>暗利</u>子<u>亞哈</u>行惡於主前、較前之諸王尤甚、
<h2> <u>亞哈</u>在位行惡於主前較先王尤甚
</h2>
王上 16:31 從<u>尼八</u>子<u>耶羅波安</u>之罪、尚為細事、更娶<u>西頓</u>王謁<u>謁巴力</u>女<u>耶洗別</u>為后、服事崇拜<u>巴力</u>、
王上 16:32 在<u>撒瑪利亞</u>建<u>巴力</u>殿、殿中為<u>巴力</u>建壇、
王上 16:33 <u>亞哈</u>亦作亞舍拉、 亞舍拉或作木偶<u>亞哈</u>所行、干主<u>以色列</u>天主之怒、較前之<u>以色列</u>諸王尤甚、
<h2> 始崇事<u>巴力</u> <u>亞哈</u>時<u>希伊勒</u>重建<u>耶利歌</u>城因而喪子<u>約書亞</u>之詛言乃驗
</h2>
王上 16:34 <u>亞哈</u>時、<u>伯特利</u>人<u>希伊勒</u>、建<u>耶利歌</u>、築基時則喪長子<u>亞比蘭</u>、置門時則喪季子<u>西割</u>、於是主藉<u>嫩</u>之子<u>約書亞</u>所言應矣、
王上 17:1 <h2>先知<u>以利亞</u>警<u>亞哈</u>告以國必遭遇饑荒</h2> 屬<u>基拉</u>居民之<u>提斯比</u>人<u>以利亞</u>、謂<u>亞哈</u>曰、我事主<u>以色列</u>之天主、我指其永生而誓、今而後數年間、我若不言、 不言或作不祈則必無露無雨、
王上 17:2 主有言命<u>以利亞</u>曰、
王上 17:3 爾離此東往、隱於<u>約但</u>東<u>基立</u>溪濱、
王上 17:4 可飲溪之水、我命鴉 鴉或作俄雷伯人下同供養爾、
<h2> <u>以利亞</u>隱藏於<u>基立</u>溪濱
</h2>
王上 17:5 <u>以利亞</u>遵主命而行、往居<u>約但</u>東<u>基立</u>溪濱、
王上 17:6 朝則鴉為之攜餅與肉、暮亦攜餅與肉、所飲者此溪之水、
<h2> 旋奉主命詣<u>撒拉他</u>於彼受嫠婦供養
</h2>
王上 17:7 日久、因地無雨、溪水盡涸、
王上 17:8 主有言命之曰、
王上 17:9 爾起、往<u>西頓</u>之<u>撒拉他</u>居焉、在彼有嫠婦、我命之供養爾、
王上 17:10 <u>以利亞</u>遂起、往<u>撒拉他</u>、至邑門、見一婦採薪、呼之曰、求爾以器取水少許飲我、
王上 17:11 婦往取之、<u>以利亞</u>又呼之曰、亦求爾攜片餅予我、
王上 17:12 曰、我指永生主爾之天主而誓、我家無餅、所有者惟器中麵一握、瓶中油少許、今採薪少許、 原文作採兩枝薪歸家作餅、我與我子食之而後死、
王上 17:13 <u>以利亞</u>謂之曰、勿懼、爾往、如爾所言而行、第先為我作一小餅、攜之予我、後為爾及爾子作餅、
王上 17:14 主<u>以色列</u>之天主如是云、器內之麵必不減、瓶內之油必不罄、直至我降雨於地之日、
王上 17:15 婦往、遵<u>以利亞</u>所命而行、婦與其子 子原文作家及<u>以利亞</u>、食之日久、
王上 17:16 器內之麵果不減、瓶內之油果不罄、應主藉<u>以利亞</u>所言、
<h2> 嫠婦子死<u>以利亞</u>為之祈主子乃復生
</h2>
王上 17:17 此事之後、斯婦即家之主母、其子遘病、病甚危、無生氣存焉、
王上 17:18 婦謂<u>以利亞</u>曰、神人歟、我與爾何與、乃爾入我家、使 天主憶我罪、以殺我子、
王上 17:19 <u>以利亞</u>謂之曰、以爾子予我、遂取之於婦懷、抱至所居之樓、置於己床、
王上 17:20 呼籲主曰、主我之天主歟、我居此嫠婦家、主緣何降災於彼、以殺其子耶、
王上 17:21 乃伏於子之身、如是者三、呼籲主曰、求主我之天主、使子之生命、復歸其身、 或作使子之魂仍返其身
王上 17:22 主允<u>以利亞</u>所求、子之生命復歸其身 或作子之魂仍返其身而甦、
王上 17:23 <u>以利亞</u>攜子下樓、入室、付於其母曰、視爾子生矣、
<h2> 嫠婦乃深信之
</h2>
王上 17:24 婦謂<u>以利亞</u>曰、今我知爾乃神人、主藉爾所言、真實無妄、
王上 18:1 <h2>國大饑<u>以利亞</u>奉主命往見<u>亞哈</u>遇<u>俄巴底</u>於路</h2> 歷時既久、至三年、主謂<u>以利亞</u>曰、可往使<u>亞哈</u>見爾、我將降雨於地、
王上 18:2 <u>以利亞</u>遂往欲使<u>亞哈</u>得見之、時<u>撒瑪利亞</u>大饑、
王上 18:3 <u>亞哈</u>召家宰<u>俄巴底</u>至、<u>俄巴底</u>甚畏主、
王上 18:4 <u>耶洗別</u>殺主之先知時、<u>俄巴底</u>以先知一百人藏匿、每五十人匿於一穴、供其飲食、 原文作以餅與水養之下同
王上 18:5 <u>亞哈</u>命<u>俄巴底</u>曰、爾往遍地、至一切泉旁、一切溪旁、或者得草以養馬騾、不致牲畜盡絕、
王上 18:6 二人分地巡行、<u>亞哈</u>獨行一路、<u>俄巴底</u>獨行一路、
<h2> <u>俄巴底</u>引<u>以利亞</u>見<u>亞哈</u>
</h2>
王上 18:7 <u>俄巴底</u>於途間、遇<u>以利亞</u>、識之、俯伏曰、爾即我主<u>以利亞</u>乎、
王上 18:8 曰、然、往告爾主人云、<u>以利亞</u>在此、
王上 18:9 曰、僕有何罪、乃欲付僕於<u>亞哈</u>手以殺我乎、
王上 18:10 我指永生主爾之天主而誓、無一民、無一國、我主人不遣人尋爾、若云不在者、則我主人使斯國斯民發誓曰、尋爾不得、
王上 18:11 今命我曰、往告爾主人云、<u>以利亞</u>在此、
王上 18:12 恐我離爾之後、主之神引爾往我所不知之處、我至<u>亞哈</u>前告之、<u>亞哈</u>若尋爾不得、則必殺我、然僕自幼至今畏主、
王上 18:13 <u>耶洗別</u>殺主之先知時、我以主之先知一百人藏匿、每五十人匿於一穴、供其飲食、我行此事、豈無人告我主乎、
王上 18:14 今命我曰、往告爾主人云、<u>以利亞</u>在此、豈非使之殺我乎、
王上 18:15 <u>以利亞</u>曰、我指我所事萬有之永生主而誓、今日必使<u>亞哈</u>得見我、
王上 18:16 於是<u>俄巴底</u>往迎<u>亞哈</u>告之、<u>亞哈</u>乃往迎<u>以利亞</u>、
王上 18:17 <u>亞哈</u>見<u>以利亞</u>、則曰、使<u>以色列</u>人遘災者、非爾乎、
<h2> <u>以利亞</u>切責<u>亞哈</u>違主從<u>巴力</u>
</h2>
王上 18:18 曰、使<u>以色列</u>人遘災者、非我、乃爾及爾父之家、緣爾曹違棄主之誡命、信從<u>巴力</u>、
王上 18:19 今爾當遣人集<u>以色列</u>人眾、亦集<u>耶洗別</u>所供養四百五十 事<u>巴力</u>之先知、與四百 事亞舍拉之先知、咸至<u>迦密</u>山見我、
<h2> 於<u>迦密</u>山與<u>巴力</u>諸先知試孰為天主
</h2>
王上 18:20 <u>亞哈</u>遂遣人遍行<u>以色列</u>境、集 <u>以色列</u>人眾與諸先知至<u>迦密</u>山、
王上 18:21 <u>以利亞</u>至民眾前曰、爾曹心持二意、何時乃己、如以主為天主、則從主、如以<u>巴力</u>為天主、則從<u>巴力</u>、民不答一言、
王上 18:22 <u>以利亞</u>謂民曰、為主之先知者、惟存我一人、<u>巴力</u>之先知、有四百五十人、
王上 18:23 當以二犢予我儕、<u>巴力</u>之先知、可選一犢而剖之、置於柴上、不縱火、我亦治備一犢、置於柴上、不縱火、
王上 18:24 爾曹呼籲爾神之名、我則呼籲主之名、降火顯應之神、即是天主、民曰、斯言甚善、
王上 18:25 <u>以利亞</u>謂<u>巴力</u>之先知曰、爾曹人眾、可先選一犢、治備以獻、惟不縱火、呼籲爾神之名、
王上 18:26 於是<u>巴力</u>之先知、取所得之犢、治備之、自辰至午、呼<u>巴力</u>之名、曰、<u>巴力</u>乎、求爾應允我、然無聲響、無應者、乃舞於所築之壇上、
王上 18:27 亭午、<u>以利亞</u>戲之曰、可大聲而呼、彼實乃神、或凝思默想、或深入密室、或行路、抑或寢臥、爾必 必或作當使之醒、
王上 18:28 遂大聲呼籲、循其常例、以刀槍自割自刺、致身流血、
王上 18:29 自午後至獻晚祭時、切求靈顯、 切求靈顯或作偽為感神而言亦無聲響、無應者、無顧者、
王上 18:30 <u>以利亞</u>謂民眾曰、爾來就我、民咸就之、 在彼有主之祭臺已毀、<u>以利亞</u>乃重修焉、
王上 18:31 <u>以利亞</u>取石十二、循<u>雅各</u>後裔十二支派之數、昔主謂<u>雅各</u>曰、爾名可稱為<u>以色列</u>、
王上 18:32 <u>以利亞</u>以此石為 為或作託主之名建祭臺、祭臺之四周、掘溝環繞、可容穀種二細亞、 約六斗
王上 18:33 列柴於祭臺、剖犢為塊、置於柴上、
王上 18:34 謂民曰、以水盈四甕、傾於祭肉與柴上、又曰、如是者二、則行之二次、又曰如是者三、則行之三次、
王上 18:35 水流於祭臺之四周、亦盈其溝、
<h2> 祈天主自天降火焚燬火焚祭民乃信歸天主
</h2>
王上 18:36 至獻晚祭時、先知<u>以利亞</u>進前曰、求主<u>亞伯拉罕</u> <u>以撒</u> <u>雅各</u>之天主、今日使人知主在<u>以色列</u>人中為天主、亦知我乃主之僕、我作此諸事、悉遵主命、
王上 18:37 求主聽我、聽我、 或作求主應允我應允我使斯民咸知主乃天主、亦知主使其心翻然悔改、
王上 18:38 有火自主前而降、燬火焚祭與柴與石與塵、並使溝中之水盡涸、
王上 18:39 民眾見此、則俯伏曰、主誠天主矣、主誠天主矣、
<h2> <u>巴力</u>先知被誅
</h2>
王上 18:40 <u>以利亞</u>謂之曰、爾曹可執<u>巴力</u>之諸先知、勿使一人逃遁、遂執之、<u>以利亞</u>攜至<u>基順</u>溪、盡殺之、
<h2> <u>以利亞</u>祈雨
</h2>
王上 18:41 <u>以利亞</u>謂<u>亞哈</u>曰、爾可上、以食以飲、因大雨將降、我已聞其聲、
王上 18:42 <u>亞哈</u>遂上、以食以飲、<u>以利亞</u>登<u>迦密</u>山巔、屈身向地、伏面於兩膝之間、
王上 18:43 謂僕曰、爾上、向海而觀、遂上、觀之、曰、無所有、曰、再往、如此者七次、
王上 18:44 及第七次、僕則曰、有片雲甚小、自海而起、大如掌、曰、往告<u>亞哈</u>云、當備車而下、恐為雨所阻、
<h2> <u>以利亞</u>隨<u>亞哈</u>至<u>耶斯烈</u>
</h2>
王上 18:45 其間天因風雲黑蔽、且降大雨、<u>亞哈</u>乘車往<u>耶斯烈</u>、
王上 18:46 主感<u>以利亞</u>、<u>以利亞</u>束腰趨於<u>亞哈</u>前、直至<u>耶斯烈</u>、
王上 19:1 <h2><u>耶洗別</u>欲殺<u>以利亞</u> <u>以利亞</u>遁<u>別是巴</u></h2> <u>亞哈</u>以<u>以利亞</u>凡所行、及其以刃殺諸先知、悉告<u>耶洗別</u>、
王上 19:2 <u>耶洗別</u>遣人見<u>以利亞</u>告之曰、如明日此時、我不使爾生命如彼之生命然、則願諸神降重災於我、
王上 19:3 <u>以利亞</u>睹斯景況、 或作以利亞懼遂起逃遁以保生命、至<u>猶大</u>之<u>別是巴</u>而留其僕、
<h2> 於曠野厭生求死天使慰之
</h2>
王上 19:4 自行於曠野一日之程、至 一所、坐於羅騰 羅騰又作利騰松類樹下、且願死、曰、主歟、已矣、求主取我生命、蓋我不勝於我列祖、
王上 19:5 <u>以利亞</u>偃臥於羅騰樹下而眠、有天使捫之、曰、起而食、
王上 19:6 <u>以利亞</u>觀之、見枕首之側、有炭火方烘之餅、水一瓶、遂食而飲、復臥、
王上 19:7 主之使者再捫之、曰、起而食、蓋爾所當行之途甚遠、
<h2> 天主於<u>何烈</u>向之顯現命膏<u>哈薛</u>立為<u>亞蘭</u>王膏<u>耶戶</u>立為<u>以色列</u>王膏<u>以利沙</u>立為先知
</h2>
王上 19:8 遂起、食而飲、賴此食之力、行四十晝夜、至天主之山<u>何烈</u>、
王上 19:9 入一穴而居、主有言、詰之曰、<u>以利亞</u>、爾在此何為、
王上 19:10 曰、我為主萬有 萬有原文作萬軍下同之天主熱中、<u>以色列</u>人背主之約、毀主之祭臺、以刃殺主之先知、獨我一人存留、亦欲傷我命、
王上 19:11 主曰、爾出、立於山在我前、斯時主過焉、在主前烈風大作、裂山碎石、但主不在其中、風後地震、但主亦不在其中、
王上 19:12 地震後有烈火、主亦不在其中、火後有細微之聲、
王上 19:13 <u>以利亞</u>聞之、以衣蒙面而出、立穴口、有聲詰之曰、<u>以利亞</u>、爾在此何為、
王上 19:14 曰、我為主萬有之天主熱中、<u>以色列</u>人背主之約、毀主之祭臺、以刃殺主之先知、獨我一人存留、亦欲傷我命、
王上 19:15 主諭之曰、爾當旋歸、由曠野往<u>大瑪色</u>、既至、可膏<u>哈薛</u>為<u>亞蘭</u>王、
王上 19:16 膏<u>寧示</u>子<u>耶戶</u>為<u>以色列</u>王、膏<u>亞伯米何拉</u>人<u>沙法</u>子<u>以利沙</u>、代爾為先知、
王上 19:17 日後、避於<u>哈薛</u>刃者、<u>耶戶</u>殺之、避於<u>耶戶</u>刃者、<u>以利沙</u>殺之、
王上 19:18 我在<u>以色列</u>人中遺留七千人、即未嘗向<u>巴力</u>屈膝者、未嘗與<u>巴力</u>接吻者、
<h2> <u>以利沙</u>別父家從事<u>以利亞</u>
</h2>
王上 19:19 <u>以利亞</u>遂離彼而往、遇<u>沙法</u>子<u>以利沙</u>、適耕田、<u>以利沙</u>前有牛十二偶、十二偶中、<u>以利沙</u>自御一偶、 十二偶中以利沙自御一偶或作第十二偶以利沙自御<u>以利亞</u>過時、以外衣投於<u>以利沙</u>身、
王上 19:20 <u>以利沙</u>棄牛、趨而從<u>以利亞</u>曰、求爾容我與父母作別、 作別原文作接吻而後我必從爾、<u>以利亞</u>謂之曰、爾歸、我於爾何所為哉、 或作爾可歸但當思念我向爾所為者
王上 19:21 <u>以利沙</u>暫離<u>以利亞</u>而歸、宰牛一偶、以耕具烹其肉、予僕從 僕從原文作民食之、厥後<u>以利沙</u>起、從<u>以利亞</u>而服事之、
王上 20:1 <h2><u>亞蘭</u>王<u>便哈達</u>環攻<u>撒瑪利亞</u></h2> <u>亞蘭</u>王<u>便哈達</u>集其全軍、偕之者有三十二王、又有馬與車、上而環攻<u>撒瑪利亞</u>、
王上 20:2 遣使者入城、見<u>以色列</u>王<u>亞哈</u>、
王上 20:3 謂之曰、<u>便哈達</u>如是云、爾之金銀屬我、爾妻子之佳者亦屬我、
王上 20:4 <u>以色列</u>王曰、我主我王歟、我與凡所有悉屬王、如王所言、
王上 20:5 使者復至曰、<u>便哈達</u>如是云、昔我遣人告爾、以金銀妻子悉付我、
王上 20:6 明日斯時、我更遣臣僕、遍索爾宮、及爾臣僕之家、凡爾所視為寶 寶或作可悅者、必取之去、
王上 20:7 <u>以色列</u>王召國中諸長老曰、爾觀斯人、特尋隙以加害於我、 或作爾觀斯人謀害我如此彼先遣人欲我妻子金銀、我並未卻之、
王上 20:8 諸長老與民眾謂王曰、勿聽之、勿允之、
王上 20:9 王謂<u>便哈達</u>使者曰、爾曹告我主我王曰、王初遣人所欲於僕者、僕悉從、今所欲者 原文作此事僕不能從、使者返、復命於<u>便哈達</u>、
王上 20:10 <u>便哈達</u>復遣人告<u>亞哈</u>曰、<u>撒瑪利亞</u>之塵、若足從我之軍眾、各取一握、則願諸神降重災於我、
王上 20:11 <u>以色列</u>王曰、爾曹告之云、方披甲者勿自誇、卸甲者自誇可也、
王上 20:12 <u>便哈達</u>與列王飲酒於幕、既聞斯言、則命臣僕曰、列陣、遂列陣攻城、
<h2> <u>以色列</u>王蒙先知指示大敗<u>亞蘭</u>人
</h2>
王上 20:13 有先知至<u>以色列</u>王<u>亞哈</u>前、曰、主如是云、此大軍旅、爾見之乎、今日我必付於爾手、使爾知我乃主、
王上 20:14 <u>亞哈</u>曰、以誰與戰、曰、主如是云、以從方伯之少者、曰、誰率之、曰、爾、
王上 20:15 遂核數從方伯之少者、共二百三十二人、更核數<u>以色列</u>眾軍、 軍原文作民共七千人、
王上 20:16 正午之時出城、<u>便哈達</u>與助之之三十二王、飲酒於幕中已醉、
王上 20:17 從方伯之少者先出、<u>便哈達</u>使人探之、遂告曰、有人自<u>撒瑪利亞</u>出、
王上 20:18 <u>便哈達</u>曰、若為脩好而出、當生擒之、若為戰而出、亦當生擒之、
王上 20:19 從方伯之少者出城、軍隨其後、
王上 20:20 各遇敵即殺、<u>亞蘭</u>人逃遁、<u>以色列</u>人追之、<u>亞蘭</u>王<u>便哈達</u>乘馬與馬卒同遁、
王上 20:21 <u>以色列</u>王出、攻擊馬卒戰車、大殺<u>亞蘭</u>人、
王上 20:22 先知至<u>以色列</u>王前、謂之曰、當勉力自強、籌晝如何備禦、明年斯時、<u>亞蘭</u>王必復至攻擊爾、
<h2> <u>亞蘭</u>人以為與戰於平原必勝之次年復來列營<u>亞弗</u>正如先知所言
</h2>
王上 20:23 <u>亞蘭</u>王之臣僕謂之曰、<u>以色列</u>人所奉之神、乃山岳之神、故能勝我、如與<u>以色列</u>人戰於平原、我儕必勝之、
王上 20:24 王所當為者如此、黜革諸王、以軍長代之、
王上 20:25 又備一軍、其數與所喪之軍無異、馬數車數亦當似前、在平原與之戰、必能勝之、王從其言而行焉、
王上 20:26 明年、<u>便哈達</u>核數<u>亞蘭</u>軍旅、上<u>亞弗</u>、欲與<u>以色列</u>人戰、
王上 20:27 <u>以色列</u>人亦核數其眾、備食物、出迎<u>亞蘭</u>人以戰、對<u>亞蘭</u>人建營、<u>以色列</u>人如山羊二小群、<u>亞蘭</u>人充滿其地、
王上 20:28 有神人進前、告<u>以色列</u>王曰、主如是云、<u>亞蘭</u>人言我乃山岳之神、非平原之神、故我必以此大軍旅付於爾手、使爾知我乃主、
<h2> 主使<u>亞蘭</u>人復大敗以踐前言
</h2>
王上 20:29 <u>以色列</u>人與<u>亞蘭</u>人對營七日、至第七日、二軍交戰、是日<u>以色列</u>人殺<u>亞蘭</u>人步卒十萬、
王上 20:30 其餘遁於<u>亞弗</u>、入城、城垣傾覆、壓斃所餘之二萬七千人、<u>便哈達</u>亦逃入城、匿於密室、
王上 20:31 其臣僕謂之曰、我聞<u>以色列</u>族 歷代諸王、秉心仁慈、我儕不如腰束麻、項 項原文作首下同繫繩、出而降<u>以色列</u>王、或存王之生命、
<h2> <u>亞蘭</u>人服<u>以色列</u>王<u>亞哈</u>與<u>亞蘭</u>王<u>便哈達</u>盟好令之歸
</h2>
王上 20:32 遂腰束麻、項繫繩、至<u>以色列</u>王前、曰、王之僕<u>便哈達</u>云、求王存我命、曰、彼若尚存、我必以兄相待、
王上 20:33 其人本欲探其語意、即速就其言、曰、王之弟<u>便哈達</u>尚存、曰、往哉、請之來、<u>便哈達</u>遂出、見王、王使之登車、
王上 20:34 <u>便哈達</u>謂王曰、昔我父所奪王父之城邑、今我必反之、王可在<u>大瑪色</u>立街市、如我父曾在<u>撒瑪利亞</u>立街市然、<u>亞哈</u>曰、我循此約、必使王歸、於是與之立約而使之歸、
<h2> 先知以縱俘為喻使<u>以色列</u>王自定其罪且告以必見殺於敵
</h2>
王上 20:35 有先知弟子奉主命謂同伴曰、爾擊我、其人不肯擊、
王上 20:36 先知弟子謂之曰、因爾不聽主命、爾離我時、必為獅所噬斃、彼離之去、果遇獅、為獅所噬斃、
王上 20:37 又遇一人曰、爾可擊我、遂擊而傷之、
王上 20:38 先知遂往、以巾掩面、立於道旁、以俟王過、
王上 20:39 王過時、呼王曰、僕在陣時、有人攜一人至、謂我曰、爾守此人、如失之、爾必償其命、 原文作爾命必代其命或罰爾銀一他連得、 約銀一千二百三十兩
王上 20:40 僕正在匆忙之際、不覺其人去矣、<u>以色列</u>王謂之曰、爾既應允、必循所言而行、
王上 20:41 彼速除巾於面、<u>以色列</u>王乃識其為先知之一、
王上 20:42 先知謂王曰、主如是云、我定為必滅者、 或作我所擒獲者爾反釋之去、故必以爾命代其命、以爾民代其民、
王上 20:43 <u>以色列</u>王憂鬱不樂、歸<u>撒瑪利亞</u>而入其宮、
王上 21:1 <h2><u>亞哈</u>欲得<u>拿伯</u>葡萄園<u>拿伯</u>不予<u>亞哈</u>中心鬱鬱</h2> 斯事之後、又有一事、<u>耶斯烈</u>人<u>拿伯</u>、有一葡萄園、近<u>撒瑪利亞</u>王<u>亞哈</u>之宮、
王上 21:2 <u>亞哈</u>謂<u>拿伯</u>曰、爾葡萄園、近我之宮、爾以之予我為蔬圃、我予爾更佳之葡萄園以易之、如爾願鬻、我則以其所值之金予爾、
王上 21:3 <u>拿伯</u>謂<u>亞哈</u>曰、我畏主、不敢以我先人所遺之業予爾、
王上 21:4 <u>亞哈</u>因<u>耶斯烈</u>人<u>拿伯</u>言、不敢以先人所遺之業予爾、憂鬱不樂而歸宮、偃臥於床、面向壁而不食、
王上 21:5 王后<u>耶洗別</u>至<u>亞哈</u>前、問曰、爾心憂不食、何故、
王上 21:6 <u>亞哈</u>謂之曰、我告<u>耶斯烈</u>人<u>拿伯</u>云、以爾葡萄園鬻我、我予爾以金、爾若欲他葡萄園、我則予爾以易之、彼曰、我不以我葡萄園予爾、
王上 21:7 王后<u>耶洗別</u>謂之曰、今爾轄<u>以色列</u>國乎、不轄乎、可起、歡然以食、我將以<u>耶斯烈</u>人<u>拿伯</u>葡萄園予爾、
<h2> <u>耶洗別</u>計害<u>拿伯</u>
</h2>
王上 21:8 <u>耶洗別</u>遂藉<u>亞哈</u>名作書、印以王璽、致<u>拿伯</u>所居邑中之長老與顯者、
王上 21:9 書云、當傳令禁食、使<u>拿伯</u>坐於民間高位、
王上 21:10 使匪類二人對<u>拿伯</u>而坐、作證訟之曰、爾詛神與王、遂曳之出、以石擊之死、
王上 21:11 <u>拿伯</u>之邑人、即居於其邑之長老與顯者、遵<u>耶洗別</u>書所言而行、
王上 21:12 傳令禁食、使<u>拿伯</u>坐於民間高位、
王上 21:13 有匪類二人入、對<u>拿伯</u>而坐、在民前作證訟<u>拿伯</u>曰、<u>拿伯</u>詛神與王、乃曳之邑外、以石擊之死、
王上 21:14 遣人告<u>耶洗別</u>曰、<u>拿伯</u>已以石擊之死矣、
王上 21:15 <u>耶洗別</u>聞<u>拿伯</u>被石擊死、謂<u>亞哈</u>曰、<u>耶斯烈</u>人<u>拿伯</u>之葡萄園、不願以金鬻爾者、爾起、據而得之、蓋<u>拿伯</u>今不在矣、已死矣、
<h2> <u>亞哈</u>乃據<u>拿伯</u>葡萄園
</h2>
王上 21:16 <u>亞哈</u>聞<u>拿伯</u>已死、遂起而下、入<u>耶斯烈</u>人<u>拿伯</u>之葡萄園、據而得之、
<h2> <u>以利亞</u>見<u>亞哈</u>告以主必降禍重罰其罪
</h2>
王上 21:17 主有言、命<u>提斯比</u>人<u>以利亞</u>曰、
王上 21:18 爾起、往迎都於<u>撒瑪利亞</u>之<u>以色列</u>王<u>亞哈</u>、彼已往據<u>拿伯</u>之葡萄園、今適在園中、
王上 21:19 告之曰、主如是云、爾已殺人、又據其業乎、主如是云、犬於何處餂<u>拿伯</u>之血、亦於何處將餂爾之血、
王上 21:20 <u>亞哈</u>謂<u>以利亞</u>曰、我敵乎、又與我相遇耶、曰、我遇爾者、因爾情甘自棄、 情甘自棄或作故意下同行惡於主前、
王上 21:21 主云、我必降災於爾、盡滅爾家、凡屬爾之男、或主 或作已長大之人或僕、 或作未長大之人必絕之於<u>以色列</u>人中、
王上 21:22 必使爾之家、如<u>尼八</u>子<u>耶羅波安</u>之家、亦如<u>亞希雅</u>子<u>巴沙</u>之家、因爾干犯我怒、使<u>以色列</u>人陷於罪、
王上 21:23 論及<u>耶洗別</u>、主曰、犬必食<u>耶洗別</u>於<u>耶斯烈</u>城側、
王上 21:24 凡屬<u>亞哈</u>者、死於城邑、必為犬所食、死於田野、必為空中鳥所食、
王上 21:25 自昔以來、未有若<u>亞哈</u>情甘自棄、行惡於主前者、蓋為其后<u>耶洗別</u>所慫恿、
王上 21:26 行甚可惡之事、崇事偶像、效<u>亞摩利</u>人、主所逐於<u>以色列</u>人前者、
<h2> <u>亞哈</u>悔罪主言俟其子孫禍乃降
</h2>
王上 21:27 <u>亞哈</u>聞此言、自裂其衣、被麻於身而禁食、寢亦衣麻、行亦自卑、 行亦自卑或作遲遲而行
王上 21:28 主有言、諭<u>提斯比</u>人<u>以利亞</u>曰、
王上 21:29 <u>亞哈</u>自卑於我前、爾見之乎、因其自卑於我前、故其尚存之日、我不降以此災、迨及其子之時、乃降災於其家、
王上 22:1 <h2><u>亞哈</u>為偽先知所誘往<u>基列</u>之<u>拉末</u>與敵戰歿於陣正如先知<u>米該雅</u>所言</h2> <u>亞蘭</u>與<u>以色列</u>三年無戰、
王上 22:2 第三年<u>猶大</u>王<u>約沙法</u>下至<u>以色列</u>王所、
王上 22:3 <u>以色列</u>王謂其臣僕曰、<u>基列</u>之<u>拉末</u>屬我儕、爾曹豈不知乎、我儕豈可寂然無事、不往奪於<u>亞蘭</u>王之手乎、
王上 22:4 遂問<u>約沙法</u>曰、爾欲與我偕往、至<u>基列</u>之<u>拉末</u>以戰乎、<u>約沙法</u>謂<u>以色列</u>王曰、爾我不分彼此、我民如爾民、我馬如爾馬、
王上 22:5 <u>約沙法</u>謂<u>以色列</u>王曰、今當問言於主、
王上 22:6 <u>以色列</u>王乃集先知、約四百人、謂之曰、我欲往<u>基列</u>之<u>拉末</u>以戰、可否、曰、可往、 往原文作上主必付之於王手、
王上 22:7 <u>約沙法</u>曰、在此尚有主之先知否、 若有、我儕當問之、
王上 22:8 <u>以色列</u>王對<u>約沙法</u>曰、尚有一人<u>音拉</u>子<u>米該雅</u>、可藉之問主、然我憾此人、因其論我預言、無吉惟凶、<u>約沙法</u>曰、王勿如是言、
王上 22:9 <u>以色列</u>王召一宦官、命之曰、速召<u>音拉</u>子<u>米該雅</u>至、
王上 22:10 <u>以色列</u>王與<u>猶大</u>王<u>約沙法</u>、各衣朝服坐於位、在<u>撒瑪利亞</u>城門之場、眾先知預言其前、
王上 22:11 <u>基拿拿</u>子<u>西底家</u>作數鐵角、曰、主如是云、爾以此觝觸<u>亞蘭</u>人、盡滅之而後止、
王上 22:12 眾先知亦循是預言曰、可往、 往原文作上<u>基列</u>之<u>拉末</u>必獲勝、主必以之付王手、
王上 22:13 往召<u>米該雅</u>之使者、謂<u>米該雅</u>曰、眾先知之言、如出一口、皆以吉言告王、不如爾言與彼無異、亦告以吉言、
王上 22:14 <u>米該雅</u>曰、我指永生主而誓、主所諭我者、我必言之、
王上 22:15 <u>米該雅</u>至王前、王謂之曰、<u>米該雅</u>、我儕欲往<u>基列</u>之<u>拉末</u>以戰、可否、曰、可往、 往原文作上願王獲勝、願主以之付王手、
王上 22:16 王謂之曰、我豈不屢使爾發誓、爾奉主名告我、惟以真實而告乎、
王上 22:17 曰、我觀<u>以色列</u>人眾、悉散於山、如羊無牧、主云、斯眾無主、各當安然而歸、 而歸原文作歸家
王上 22:18 <u>以色列</u>王謂<u>約沙法</u>曰、我豈不告爾云、彼諭我預言、無吉惟凶、
王上 22:19 <u>米該雅</u>曰、今當聽主之言、我觀主坐於寶座、天之軍眾 天之軍眾或作眾天使侍立左右、
王上 22:20 主曰、誰能誘<u>亞哈</u>、使往 往原文作上<u>基列</u>之<u>拉末</u>而殞亡乎、此言當如此、彼言當如彼、
王上 22:21 有神出、立於主前、曰、我將誘之、主曰、爾以何法誘之、
王上 22:22 曰、我往感其眾先知、使俱妄言、主曰、如是、爾必能誘之、往哉、可循所言而行、
王上 22:23 今主使神感爾眾先知、使俱妄言、其實主有言、必降禍於爾、
王上 22:24 <u>基拿拿</u>子<u>西底家</u>前批<u>米該雅</u>頰曰、主之神由何道離我、以指示爾、
王上 22:25 <u>米該雅</u>曰、其日既至、爾入密室以自匿、則必知 知原文作見之、
王上 22:26 <u>以色列</u>王曰、將<u>米該雅</u>付於邑宰<u>亞們</u>與王子<u>約阿施</u>、
王上 22:27 告之曰、王命以此人拘於獄、加以艱苦、不使之食足飲足、 原文作使之少食餅少飲水直待我安然而歸、
王上 22:28 <u>米該雅</u>曰、如爾安然而歸、則主未藉我而言、又曰、眾民歟、爾其聽之、○
王上 22:29 <u>以色列</u>王與<u>猶大</u>王<u>約沙法</u>、往 往原文作上<u>基列</u>之<u>拉末</u>、
王上 22:30 <u>以色列</u>王謂<u>約沙法</u>曰、我將易服入陣、爾仍衣王服、<u>以色列</u>王遂易服入陣、
王上 22:31 先是<u>亞蘭</u>王命率車之將三十二人、曰、大小將士、爾無庸與之戰、惟攻<u>以色列</u>王而已、
王上 22:32 率車之諸將見<u>約沙法</u>、則曰、此必<u>以色列</u>王也、遂前欲攻之、<u>約沙法</u>大聲而呼、
王上 22:33 率車之將見非<u>以色列</u>王、遂退不追之、
王上 22:34 有人偶然張弓、射中<u>以色列</u>王於甲之縫處、王謂御車者曰、我傷矣、爾可旋車、御我出陣、
<h2> 犬餂<u>亞哈</u>血正如先知所言
</h2>
王上 22:35 當日陣勢甚猛、有人扶王立於車、以戰<u>亞蘭</u>人、至夕王死、血自傷處流於車中、
王上 22:36 日入之時、軍中傳令曰、各歸故邑故土、
王上 22:37 王既死、乃舁至<u>撒瑪利亞</u>、遂葬於<u>撒瑪利亞</u>、
王上 22:38 有人滌其車與兵器於<u>撒瑪利亞</u>之池、犬餂其血、應主所言、 或作有人滌其車於撒瑪利亞之池又有妓浴於側犬餂其血應主所言
王上 22:39 <u>亞哈</u>其餘之事、凡其所行、及其所造之象牙宮室、所建之諸城、悉載於<u>以色列</u>列王記、
王上 22:40 <u>亞哈</u>與列祖同寢、子<u>亞哈謝</u>繼之為王、○
王上 22:41 <u>以色列</u>王<u>亞哈</u>四年、<u>亞撒</u>子<u>約沙法</u>、即位為<u>猶大</u>王、
王上 22:42 <u>約沙法</u>即位時、年三十有五歲、都<u>耶路撒冷</u>、在位二十五年、其母名<u>亞蘇巴</u>、乃<u>示利希</u>之女、
王上 22:43 <u>約沙法</u>行其父<u>亞撒</u>之道、不偏離左右、行善於主前、
王上 22:44 惟邱壇尚未廢、民仍於邱壇獻祭焚香、
王上 22:45 <u>約沙法</u>與<u>以色列</u>王結盟約、
王上 22:46 <u>約沙法</u>其餘之事、其勇力及其戰事、俱載於<u>猶大</u>列王記、
王上 22:47 其父<u>亞撒</u>時所遺之頑童、<u>約沙法</u>盡除於國中、
王上 22:48 當時<u>以東</u>仍無王、有方伯治理、
王上 22:49 <u>約沙法</u>造<u>他施</u>舟、欲使人往<u>阿斐</u>取金、但未往、因舟破於<u>以旬迦別</u>、
王上 22:50 於是<u>亞哈</u>子<u>亞哈謝</u>謂<u>約沙法</u>曰、不如我之僕與爾之僕乘舟偕往、<u>約沙法</u>弗許、
<h2> <u>約沙法</u>卒子<u>約蘭</u>繼其位
</h2>
王上 22:51 <u>約沙法</u>與列祖同寢、偕列祖葬於祖<u>大衛</u>之城、子<u>約蘭</u>繼之為王、○
<h2> <u>亞哈</u>子<u>亞哈謝</u>在位無道繼行父之惡
</h2>
王上 22:52 <u>猶大</u>王<u>約沙法</u>十七年、<u>亞哈</u>子<u>亞哈謝</u>、即位為<u>以色列</u>王、都<u>撒瑪利亞</u>、在位二年、
王上 22:53 行惡於主前、效其父之所為、並效其母之所為、昔<u>尼八</u>子<u>耶羅波安</u>使<u>以色列</u>人陷於罪、彼亦效其所為、
王上 22:54 服事崇拜<u>巴力</u>、干犯主<u>以色列</u>天主之怒、與父所行無異、( [ 22:54 ] 編註：22:43-22:54相當於一般現代譯本的22:43-22:53)
王下 1:1 <h2><u>摩押</u>叛</h2> <u>亞哈</u>死後、<u>摩押</u>人叛<u>以色列</u>國、
<h2> <u>亞哈謝</u>有疾遣使往詢<u>巴力西卜</u> <u>以利亞</u>呵責之示以必不得愈
</h2>
王下 1:2 <u>亞哈謝</u>在<u>撒瑪利亞</u>、由樓欄墜下致病、遣使者曰、爾往問<u>以革倫</u>之神<u>巴力西卜</u>、我此病得愈否、
王下 1:3 主之使者諭<u>提斯比</u>人<u>以利亞</u>曰、爾起、迎<u>撒瑪利亞</u>王之使者、謂之曰、<u>以色列</u>中豈無天主、爾曹乃往問<u>以革倫</u>之神<u>巴力西卜</u>乎、
王下 1:4 故主如是云、爾寢於床、不得再下、爾必死矣、<u>以利亞</u>遂往、
王下 1:5 使者返見王、王曰、爾何遽返、
王下 1:6 曰、有人迎我、告我曰、可返見遣爾之王、告之曰、主如是云、<u>以色列</u>中豈無天主、爾乃遣人往問<u>以革倫</u>之神<u>巴力西卜</u>乎、故主如是云、爾寢於床、不得再下、爾必死矣、
王下 1:7 曰、迎爾而以此言告爾者、其人之形狀如何、
王下 1:8 曰、身衣毛衣、腰繫革帶、王曰、斯乃<u>提斯比</u>人<u>以利亞</u>也、
<h2> <u>亞哈謝</u>遣人往擒<u>以利亞</u> <u>以利亞</u>求火於天燬其人二次皆然
</h2>
王下 1:9 遂遣五十夫長與其五十人、往見<u>以利亞</u>、既至、見<u>以利亞</u>坐於山巔、謂之曰、神人、王命爾下、
王下 1:10 <u>以利亞</u>對五十夫長曰、我果為神人、願火自天降、燬爾及爾之五十人、於是有火自天降、燬五十夫長及其五十人、
王下 1:11 王再遣五十夫長及其五十人、往見<u>以利亞</u>、 既至、謂之曰、神人、王命爾速下、
王下 1:12 <u>以利亞</u>對曰、我果為神人、願火自天降、燬爾及爾之五十人、於是有神火自天而降、燬五十夫長及其五十人、
<h2> 王三次遣人往擒<u>以利亞</u> <u>以利亞</u>矜憐弗燬<u>以利亞</u>受囑於天使乃往見王面責之示以必死
</h2>
王下 1:13 王三遣五十夫長及其五十人、此三遣之五十夫長既至、登山屈膝、跪於<u>以利亞</u>前、懇求曰、神人歟、乞以我之命、及此爾僕五十人之命為寶、
王下 1:14 前者火自天降、燬五十夫長二人、及其所率者各五十人、今乞以我命為寶、
王下 1:15 主之使者告<u>以利亞</u>曰、爾偕之下、勿懼之、<u>以利亞</u>遂起、偕之下、至王前、
王下 1:16 謂王曰、主如是云、爾遣人問<u>以革倫</u>之神<u>巴力西卜</u>、<u>以色列</u>中豈無天主可問其言乎、故爾寢於床、不得再下、爾必死矣、
<h2> <u>亞哈謝</u>弟<u>約蘭</u>即位
</h2>
王下 1:17 王果死、如<u>以利亞</u>所傳主之言、王無子、弟<u>約蘭</u>繼之為王、事在<u>猶大</u>王<u>約沙法</u>子<u>約蘭</u>二年、
王下 1:18 <u>亞哈謝</u>其餘之事、凡其所行、俱載於<u>以色列</u>列王記、
王下 2:1 <h2><u>以利亞</u>別<u>以利沙</u>以外衣擊<u>約但</u>河水分左右</h2> 主欲以旋風接<u>以利亞</u>升天、其時、<u>以利亞</u>偕<u>以利沙</u>從<u>吉甲</u>前往、
王下 2:2 <u>以利亞</u>謂<u>以利沙</u>曰、主遣我往<u>伯特利</u>、爾且待此、<u>以利沙</u>曰、我指永生主而誓、亦指爾之生命而誓、我不離爾、於是二人下<u>伯特利</u>、
王下 2:3 先知弟子居於<u>伯特利</u>者出、見<u>以利沙</u>曰、主今日將接爾師離爾去、爾知之乎、曰、我亦知之、爾當緘默勿言、
王下 2:4 <u>以利亞</u>謂<u>以利沙</u>曰、<u>以利沙</u>、主遣我往<u>耶利歌</u>、爾且待此、曰、我指永生主而誓、亦指爾之生命而誓、我不離爾、於是二人至<u>耶利歌</u>、
王下 2:5 先知弟子居於<u>耶利歌</u>者、至<u>以利沙</u>前曰、主今日接爾師離爾去、爾知之乎、曰、我亦知之、爾當緘默勿言、
王下 2:6 <u>以利亞</u>謂<u>以利沙</u>曰、主遣我往<u>約但</u>、爾且待此、曰、我指永生主而誓、亦指爾之生命而誓、我不離爾、於是二人偕行、
王下 2:7 先知弟子五十人先往、遙立瞻望、二人至<u>約但</u>河濱而立、
王下 2:8 <u>以利亞</u>以其外衣捲而擊水、水分左右、二人過之、如行陸地、
王下 2:9 既過、<u>以利亞</u>謂<u>以利沙</u>曰、我被接離爾之先、爾欲我為爾何為、爾惟求之、<u>以利沙</u>曰、願感爾之神感我、較爾維倍、
<h2> 允<u>以利沙</u>所求乃乘火車升天
</h2>
王下 2:10 曰、爾所求者不易得、雖然、我被接離爾之時、爾若見我、則可得、否、則不可得、
王下 2:11 二人且行且語、忽有火車火馬、間隔二人、<u>以利亞</u>乘旋風而升天、
王下 2:12 <u>以利沙</u>見之、呼曰、我父歟、我父歟、爾乃<u>以色列</u>之車騎也、後不復見之、遂以己衣裂為二片、
王下 2:13 <u>以利亞</u>之外衣、自其身墜於地、<u>以利沙</u>拾之、返至<u>約但</u>河濱而立、
<h2> <u>以利沙</u>以<u>以利亞</u>所遺之衣擊河水水分左右人遂識其繼<u>以利亞</u>為先知
</h2>
王下 2:14 以<u>以利亞</u>身所墜之外衣擊水、曰、求主<u>以利亞</u>之天主垂顧我、 原文作主以利亞之天主安在<u>以利沙</u>擊水、水又分左右、<u>以利沙</u>過焉、
王下 2:15 先知弟子在<u>耶利歌</u>、見此則曰、感<u>以利亞</u>之神、亦感<u>以利沙</u>、遂來迎之、在其前俯伏於地、
<h2> 先知弟子弗知<u>以利亞</u>升天乃往尋之弗遇
</h2>
王下 2:16 告之曰、偕爾僕有壯士五十人、求爾容之往尋爾師、或主之神取而投之某山某谷、 或主之神取而投之某山某谷或作或由主而來之風以之吹至某山某谷曰、勿遣之、
王下 2:17 促之良久、則曰、可遣、遂遣之、五十人尋<u>以利亞</u>三日不見、
王下 2:18 <u>以利沙</u>俟於<u>耶利歌</u>、被遣者既返、<u>以利沙</u>謂之曰、我豈未告爾勿往乎、○
王下 2:19 <u>耶利歌</u>邑人告<u>以利沙</u>曰、居於此邑為美、我主所知、然其水惡劣、使土硝瘠、 或作使人小產
<h2> <u>以利沙</u>投鹽於惡水水變為佳
</h2>
王下 2:20 曰、以新瓶盛鹽、攜之予我、遂攜以予之、
王下 2:21 <u>以利沙</u>出、至水泉、以鹽投於其中、曰、主如是云、我治此水、不再使人死、亦不再使土硝瘠、 或作亦不再使人小產
<h2> 惡徒戲侮<u>以利沙</u>為<u>以利沙</u>所詛遂見傷於熊
</h2>
王下 2:22 其水即佳、至於今日、應<u>以利沙</u>所言、
王下 2:23 <u>以利沙</u>離<u>耶利歌</u>往<u>伯特利</u>、行於途間、有幼童自邑出、戲之曰、禿者上、禿者上、
王下 2:24 <u>以利沙</u>回顧、籲主名而咒之、遂有二牝熊出自林中、噬斃幼童四十二人、
王下 2:25 <u>以利沙</u>離此、往<u>迦密</u>山、從<u>迦密</u>山返<u>撒瑪利亞</u>、
王下 3:1 <h2><u>以色列</u>王<u>約闌</u>即位</h2> <u>猶大</u>王<u>約沙法</u>十八年、<u>亞哈</u>子<u>約蘭</u>即位為<u>以色列</u>王、都<u>撒瑪利亞</u>、在位十二年、
王下 3:2 行惡於主前、第不至如其父母、蓋其父所作<u>巴力</u>之偶像、<u>約蘭</u>除之、
王下 3:3 然使<u>以色列</u>人陷於罪者<u>尼八</u>子<u>耶羅波安</u>之罪、彼恆從之不離、○
<h2> <u>摩押</u>王<u>米沙</u>叛<u>以色列</u>王
</h2>
王下 3:4 <u>摩押</u>王<u>米沙</u>、有羊眾多、歲以羔羊十萬、未翦毛之牡綿羊十萬、納貢於<u>以色列</u>王、
王下 3:5 <u>亞哈</u>死後、<u>摩押</u>王叛<u>以色列</u>王、
王下 3:6 當時<u>約蘭</u>王出<u>撒瑪利亞</u>、核數<u>以色列</u>軍眾、
<h2> <u>以色列</u> <u>猶大</u> <u>以東</u>三王結盟往攻<u>摩押</u>
</h2>
王下 3:7 遣人往見<u>猶大</u>王<u>約沙法</u>曰、<u>摩押</u>王叛我、爾與我偕往攻<u>摩押</u>、可乎、曰、可、我願往、爾我不分彼此、我民如爾民、我馬如爾馬、
王下 3:8 曰、當由何道而往、曰、由<u>以東</u>曠野之道、
<h2> 歷程七日無水<u>以利沙</u>為之求水並告以必勝
</h2>
王下 3:9 如是<u>以色列</u>王與<u>猶大</u>王及<u>以東</u>王偕往、繞道而行、歷程七日、軍旅與所攜之牲畜無水飲、
王下 3:10 <u>以色列</u>王曰、哀哉、主使我此三王至此、欲付我於<u>摩押</u>人手、
王下 3:11 <u>約沙法</u>曰、在此有主之先知否、如有、可藉之問主、<u>以色列</u>王之一臣對曰、昔事<u>以利亞</u>者、 事以利亞者原文作傾水於以利亞之手者<u>沙法</u>子<u>以利沙</u>在此、
王下 3:12 <u>約沙法</u>曰、彼必奉有主命、於是<u>以色列</u>王與<u>約沙法</u>及<u>以東</u>王、俱往見之、
王下 3:13 <u>以利沙</u>謂<u>以色列</u>王曰、我與爾何與、可往問爾父之先知、及爾母之先知、<u>以色列</u>王曰、請勿如是言、主使我三王至此、欲付我於<u>摩押</u>人手、
王下 3:14 <u>以利沙</u>曰、我指所事萬有之永生主而誓、我若不顧<u>猶大</u>王<u>約沙法</u>之面、我必不視爾、不顧爾、
王下 3:15 今當為我召一彈琴者至、彈琴者彈琴、<u>以利沙</u>感於主之神、 以利沙感於主之神原文作主之手臨之
王下 3:16 遂曰、主如是云、當在此谷中、多掘坑阱、
王下 3:17 蓋主如是云、雖不見風、亦不見雨、水必充滿此谷、使爾及牲畜有所飲、
王下 3:18 主視此猶為細事、亦將以<u>摩押</u>付於爾手、
王下 3:19 當毀諸保障與諸美城、伐諸嘉木、塞諸水源、以石擲諸良田、
<h2> <u>摩押</u>人見水紅如血以為三王自相擊殺遂往<u>以色列</u>營奪取貨財<u>以色列</u>人大敗其眾
</h2>
王下 3:20 詰朝、獻祭時、自<u>以東</u>道有水忽至、充滿斯地、
王下 3:21 <u>摩押</u>人聞三王至、欲與之戰、則凡能披甲者、無論老少、悉集而立於邊界、
王下 3:22 及旦、<u>摩押</u>人興時、日照於水、水與<u>摩押</u>人相對、望之色紅如血、
王下 3:23 遂曰、此乃血也、三王彼此戰攻、自相擊殺、我<u>摩押</u>人、今可往奪貨財、
王下 3:24 乃至<u>以色列</u>營、<u>以色列</u>人起、攻<u>摩押</u>人、使之逃遁其前、從而追殺、殺入<u>摩押</u>境、
王下 3:25 傾毀其城邑、在諸良田、各擲石以填之、塞諸水源、伐諸嘉木、僅存<u>吉哈拉薛</u>石垣、發石之卒、環而攻之、
<h2> <u>摩押</u>王見戰不利遂於城頭焚獻王子
</h2>
王下 3:26 <u>摩押</u>王見陣勢重大、難以抵禦、遂率拔刀之士卒七百、欲衝陣而過、至<u>以東</u>王所、但不得過焉、
王下 3:27 遂將當繼位之長子、在城上獻為火焚祭、<u>以色列</u>人遭此痛恨、 或作以色列人俱懷大怒於是三王離<u>摩押</u>王各返故土、
王下 4:1 <h2><u>以利沙</u>為嫠婦行奇事使其一瓶油斟滿多器</h2> 有一先知弟子之妻、向<u>以利沙</u>呼曰、爾之僕我夫已死、彼素畏主、乃爾所知、今有債主至、欲取我二子為奴、
王下 4:2 <u>以利沙</u>謂之曰、我當為爾何為、請告我爾家中尚有何物、曰、婢家無他物、惟有油一瓶、
王下 4:3 曰、爾往於外、從諸鄰借空器、勿少借焉、
王下 4:4 既歸家、閉門、爾與子在室、傾油於諸器中、一器既盈、遂移之於側、
王下 4:5 婦離<u>以利沙</u>而歸、閉門、與子在室、子攜器於婦、婦傾油、
王下 4:6 諸器既盈、婦謂子曰、再攜器於我、子曰、別無器矣、油即止、
王下 4:7 婦至神人前告之、神人曰、爾往售油償債、所餘者、爾與子可賴以度日、○
<h2> <u>書念</u>富婦接待<u>以利沙</u> <u>以利沙</u>預言婦必有子
</h2>
王下 4:8 一日、<u>以利沙</u>至<u>書念</u>、在彼有一富婦、促之飲食、 飲食原文作食餅下同此後每經其所、則入而飲食、
王下 4:9 婦謂其夫曰、此人屢經我所、我知其為聖潔之神人、 或作屢經我所之神人我知其乃聖人
王下 4:10 我儕當建一小樓房、內置床、案、椅、燈臺、彼若至我家、可寓其間、
王下 4:11 一日、<u>以利沙</u>至、入樓房而臥、
王下 4:12 命其僕<u>基哈西</u>曰、召此<u>書念</u>婦至、遂召之至、婦立於<u>以利沙</u>前、
王下 4:13 <u>以利沙</u>命僕曰、爾告之云、爾既為我思慮周密若此、我當為爾何為、爾於王或軍長有何所求乎、婦曰、我在我民中安居焉、
王下 4:14 <u>以利沙</u>又 謂其僕曰、當為之何為、<u>基哈西</u>曰、婦尚無子、其夫年邁、
王下 4:15 曰、再召之至、既召之、立於門、
王下 4:16 <u>以利沙</u>曰、明年斯時、爾必抱一子、曰、神人我主歟、請勿如是言、勿欺爾婢、
王下 4:17 婦果懷孕、至<u>以利沙</u>所言之時、生一子、
<h2> 子忽死<u>以利沙</u>使之復生
</h2>
王下 4:18 子稍長、一日往見其父在刈穫者所、
王下 4:19 謂父曰、我首痛、我首痛、父謂一僕曰、抱之見母、
王下 4:20 遂抱之去交母、子坐於母膝、日中即死、
王下 4:21 母抱之入樓房、置於神人之床、閉門而出、
王下 4:22 呼夫至、謂之曰、求使一僕、牽驢而至、我欲速往見神人、
王下 4:23 夫曰、今日非月朔、亦非安息日、欲往見之何為、曰、平安無事、
王下 4:24 遂備驢、謂僕曰、驅驢前往、我未命爾、則勿止、
王下 4:25 遂往<u>迦密</u>山、就神人之所、神人遙見之、謂僕<u>基哈西</u>曰、<u>書念</u>婦至矣、
王下 4:26 爾趨迎之、問曰、爾安乎、爾夫安乎、爾子安乎、婦曰、安、
王下 4:27 婦登山、至神人前而抱其足、<u>基哈西</u>近前欲逐之、神人曰、勿阻之、其心甚苦、但主隱於我、未告我、
王下 4:28 婦曰、我豈求我主欲得子乎、我豈不云勿欺我乎、
王下 4:29 <u>以利沙</u>命<u>基哈西</u>曰、爾腰束帶、手執我杖前往、若遇人勿施禮、有人施禮於爾勿答之、當置我杖於子之面、
王下 4:30 子之母曰、我指永生主而誓、亦指爾之生命而誓、我必不離爾、<u>以利沙</u>遂起、與之偕往、
王下 4:31 <u>基哈西</u>先至、以杖置於子之面、子仍無聲無覺、<u>基哈西</u>迎<u>以利沙</u>而返、告之曰、子尚未醒、
王下 4:32 <u>以利沙</u> 至、入 樓房、見子已死、置於己床、
王下 4:33 既入、閉門、己與子在房內、祈禱主、
王下 4:34 登床、伏於子之身、口對口、目對目、手對手、既伏於子之身、子之身漸溫、
王下 4:35 遂下、往來於房中、又上、伏於子之身、子發嚏七、遂啟目、
王下 4:36 <u>以利沙</u>召<u>基哈西</u>曰、召<u>書念</u>婦至、乃召之至前、<u>以利沙</u>曰、可抱爾子、
王下 4:37 婦遂在<u>以利沙</u>足前俯伏於地、抱子而出、○
<h2> 於<u>吉甲</u>使毒羹可食
</h2>
王下 4:38 <u>以利沙</u>又至<u>吉甲</u>、其地適饑、先知弟子坐於<u>以利沙</u>前、乃命僕曰、置大釜於火、為先知弟子煮羹、
王下 4:39 有一人出於田採蔬、遇野瓜藤而摘其瓜、盈於懷中、既歸、切而投於煮羹之釜、蓋不識之也、
王下 4:40 傾之出、予眾食、食時、眾呼曰、神人歟、釜中有致死之毒矣、眾不能食之、
王下 4:41 <u>以利沙</u>曰、攜麵至此、遂以麵投於釜中、命曰、傾之出、予眾食、釜中乃無害矣、○
<h2> 以二十餅飽百人
</h2>
王下 4:42 有人自<u>巴力沙利沙</u>來、攜初熟之穀所作之餅、即麰麥餅二十、與碎粒 碎粒或作嘉穗藏於囊中、悉獻於神人、神人命曰、以此予眾食、
王下 4:43 其僕曰、以此供百人食、豈足乎、曰、爾以此予眾食、蓋主如是云、眾必食足而有餘、
王下 4:44 僕遂置於眾前、眾果食足、尚有餘焉、應主所言、
王下 5:1 <h2><u>亞蘭</u>軍長<u>乃縵</u>身遘癩疾使女勸彼往<u>撒瑪利亞</u>求治於先知</h2> <u>亞蘭</u>王之軍長<u>乃縵</u>、在其主王前有大權、甚尊貴、緣主藉之使<u>亞蘭</u>人獲勝、素為英雄、第患癩疾、 癩疾或作大麻瘋下同
王下 5:2 一時 一時或作昔<u>亞蘭</u>人成群而出、犯<u>以色列</u>境、擄一少女、遂使之服事<u>乃縵</u>之妻、
王下 5:3 女謂主母曰、願我主人得見居<u>撒瑪利亞</u>之先知、先知必能醫其癩、
王下 5:4 <u>乃縵</u>入告其主王曰、<u>以色列</u>地之女有言、如此如此、
王下 5:5 <u>亞蘭</u>王曰、爾可往、我將致書於<u>以色列</u>王、<u>乃縵</u>遂往、攜銀十他連得、  約一萬二千三百兩金六千舍客勒、  約三千兩衣服十襲、
王下 5:6 攜<u>亞蘭</u>王所致<u>以色列</u>王之書、書曰、我遣我臣<u>乃縵</u>見爾、爾接此書、即醫其癩、
王下 5:7 <u>以色列</u>王閱書畢、自裂其衣、 對群臣曰、彼遣人至、欲我醫其癩、我豈為神、能使人死生乎、爾且思之、彼尋攻我之隙可知矣、
王下 5:8 神人<u>以利沙</u>聞<u>以色列</u>王裂衣、則遣人告王曰、何為裂衣、斯人可就我、使知<u>以色列</u>中有先知、
<h2> <u>乃縵</u>至<u>以利沙</u>門前
</h2>
王下 5:9 於是<u>乃縵</u>攜車馬至<u>以利沙</u>宅、立於門前、
<h2> <u>以利沙</u>命之往<u>約但</u>河浴身<u>乃縵</u>怒欲歸從者勸之乃往浴身癩疾遂愈
</h2>
王下 5:10 <u>以利沙</u>遣使謂<u>乃縵</u>曰、往<u>約但</u>河、浴身七次、則爾體可以復原、爾必成潔、
王下 5:11 <u>乃縵</u>怒而退曰、我意謂彼必出見我、立而籲主其天主之名、以手懸撫患處而醫我癩、
王下 5:12 <u>大瑪色</u>之河<u>亞罷拿</u>與<u>法珥法</u>、較<u>以色列</u>地諸水、豈不更美乎、我不可浴身於彼而得潔乎、於是轉身忿怒而去、
王下 5:13 其僕至前告曰、我父歟、如先知以難成之事命爾、爾亦當為之、況第言浴身而成潔乎、
王下 5:14 <u>乃縵</u>遂下、遵神人之命、在<u>約但</u>河浴身七次、其體復原成潔、猶若嬰孩之體然、
<h2> <u>以利沙</u>弗受謝禮贈以本處之土築祭臺
</h2>
王下 5:15 遂與眾從者返神人之宅、立於其前、曰、今我知天下惟<u>以色列</u>中有天主、今求爾受禮物於僕、
王下 5:16 曰、我指所事之永生主而誓、我必不受、<u>乃縵</u>促之、<u>以利沙</u>決然不受、
王下 5:17 <u>乃縵</u>曰、既不受、則求爾以二騾可負之土賜僕、自今以後、僕不獻火焚祭與別類祭品於他神、惟獻於主、
王下 5:18 但有一事、願主宥我、我主王入<u>臨門</u>之殿叩拜、彼倚於我手、我不免在<u>臨門</u>之殿屈身、我在<u>臨門</u>殿屈身、此事願主宥我、
王下 5:19 對曰、可安然而去、<u>乃縵</u>行未遠、
<h2> <u>以利沙</u>僕<u>基哈西</u>偽託其主人之名索禮物見詛身遘癩疾
</h2>
王下 5:20 神人<u>以利沙</u>之僕<u>基哈西</u>私念曰、我主人不願由此<u>亞蘭</u>人<u>乃縵</u>手、受其所攜、我指永生主而誓、我趨而追之、向其稍索、
王下 5:21 於是<u>基哈西</u>追於<u>乃縵</u>後、<u>乃縵</u>見其趨而追、則急下車迎之、曰、安乎、
王下 5:22 曰、安、我主人遣我告爾、曰、今有先知弟子二少者、自<u>以法蓮</u>山來就我、求爾以銀一他連得、  約一千二百三十兩衣服二襲、予之、
王下 5:23 <u>乃縵</u>曰、請收二他連得、  約二千四百六十兩促之、乃受、遂以銀二他連得置二囊中、與衣二襲交二僕、二僕舁於<u>基哈西</u>前、
王下 5:24 既至於岡、則接物自僕手、藏於室中、遂遣二人去、
王下 5:25 進立於主人前、<u>以利沙</u>問之曰、<u>基哈西</u>從何而來、曰、僕無所往、
王下 5:26 曰、彼下車轉而迎爾時、我心豈不 偕爾往乎、此時豈可受銀與衣、 以購油果園、葡萄園、牛、羊、僕婢乎、
王下 5:27 故爾必患<u>乃縵</u>之癩、爰及苗裔、至於永世、<u>基哈西</u>遂由<u>以利沙</u>前出、成癩、白如雪、
王下 6:1 <h2><u>以利沙</u>弟子伐木斧頭墮水<u>以利沙</u>使斧頭上浮水面</h2> 先知弟子謂<u>以利沙</u>曰、我儕與爾所居之處甚狹、
王下 6:2 求爾容我儕往<u>約但</u>、各取材木、為己建一所以居、曰、往哉、
王下 6:3 有一人曰、請與僕眾偕往、曰、我亦往、
王下 6:4 遂與之偕往、至<u>約但</u>伐木、
王下 6:5 有一人伐木時、 斧鐵墮於水、乃呼曰、哀哉我主歟、斧乃貸於人者也、
王下 6:6 神人曰、墮於何處、遂以其處示之、<u>以利沙</u>斬片木投於水、 斧鐵即浮上、
王下 6:7 曰、爾可取之、其人遂伸手取之、○
<h2> <u>亞蘭</u>王來攻<u>以色列</u> <u>以利沙</u>宣其秘策
</h2>
王下 6:8 時<u>亞蘭</u>王與<u>以色列</u>人戰、與臣僕計議曰、我於某處建營、
王下 6:9 神人遣人往見<u>以色列</u>王曰、爾其慎之、勿從某處過焉、因有<u>亞蘭</u>人伏於彼、
王下 6:10 <u>以色列</u>王遣人窺探神人所言所戒之處、即防備之、不止一二次、
王下 6:11 <u>亞蘭</u>工之心、因此事不安、召臣僕謂之曰、我中有助<u>以色列</u>王者乎、爾其告我、
王下 6:12 有一臣曰、我主我王歟、無人助之、乃<u>以色列</u>先知<u>以利沙</u>、能以王在臥室所言之事、告<u>以色列</u>王、
王下 6:13 王曰、爾往探<u>以利沙</u>於何處、我將遣人擒之、或告之曰、彼在<u>多坍</u>、
<h2> <u>亞蘭</u>王遣軍至<u>多坍</u>圍城欲執<u>以利沙</u>
</h2>
王下 6:14 王遂遣馬卒戰車與眾多之軍卒、往<u>多坍</u>、夜至圍城、
王下 6:15 神人之僕夙興而出、見軍卒車馬環繞其城、對神人曰、哀哉、我主歟、我儕將何為、
王下 6:16 曰、勿懼、助我者較助彼者眾、
王下 6:17 <u>以利沙</u>禱曰、求主明僕之目、使其得見、主遂明僕之目、見遍山有火車火馬、環繞<u>以利沙</u>、
<h2> <u>以利沙</u>祈禱敵軍遂目迷不明
</h2>
王下 6:18 敵人下至<u>以利沙</u>所、<u>以利沙</u>禱曰、求主使斯眾目迷不明、主即使之目迷、應<u>以利沙</u>所禱者、
<h2> 引敵軍入<u>撒瑪利亞</u>城使不受攻害而歸
</h2>
王下 6:19 <u>以利沙</u>謂之曰、此非其途、亦非其城、爾可從我、爾所求之人、我導爾至其處、遂導之至<u>撒瑪利亞</u>、
王下 6:20 既入<u>撒瑪利亞</u>、<u>以利沙</u>禱曰、求主明斯眾之目、使其得見、主明其目、使其得見、乃知在<u>撒瑪利亞</u>城中、
王下 6:21 <u>以色列</u>王見之、謂<u>以利沙</u>曰、我父歟、我當擊之乎、
王下 6:22 曰、不可擊、即爾以刀以弓所擄者、亦不可擊、當供以餅與水、使其飲食歸其主王、
王下 6:23 王為之大設筵宴、飲食既畢、釋之去、彼乃歸其主王、從此<u>亞蘭</u>人之軍旅、不再犯<u>以色列</u>境矣、○
王下 6:24 此後<u>亞蘭</u>王<u>便哈達</u>、集其全軍、上而環攻<u>撒瑪利亞</u>、
王下 6:25 <u>亞蘭</u>人圍<u>撒瑪利亞</u>時、城中絕糧、甚至一驢首、值銀八十舍客勒、  約四十兩鴿糞二升、值銀五舍客勒、  約二兩五錢
王下 6:26 一日<u>以色列</u>王行於城垣、有婦向王呼曰、我主我王歟、助我、
王下 6:27 曰、主不助爾、我何由助爾、禾場壓酒處、毫無所有、我何以助爾、
王下 6:28 王又問之曰、爾何事、婦曰、在此有一婦、告我曰、取爾子、爾我今日食之、明日爾我食我子、
王下 6:29 於是烹我子食之、次日、我謂彼曰、取爾子、爾我食之、彼乃匿其子、
王下 6:30 王聞婦言、則裂其衣、行於城上、民見王衣內衣粗麻、
王下 6:31 王曰、我今日若不斬<u>沙法</u>子<u>以利沙</u>之首、 原文作我今日若容沙法子以利沙之首仍在其體上則願天主從重罰我、
王下 6:32 <u>以利沙</u>坐於室、諸長老偕坐、王先遣使者 往<u>以利沙</u>所、使者未至、<u>以利沙</u>謂長老曰、爾觀此殺人者之子、遣人取我首級、爾見使者至、則閉門不容其入、其主王隨其後、我已聞其足音、
王下 6:33 言時、使者至、 王亦至、曰、此災自主而降、何必復仰望主哉、
王下 7:1 <h2><u>以利沙</u>預言<u>撒瑪利亞</u>必甚豐裕有弗信者</h2> <u>以利沙</u>曰、當聽主之言、主如是云、明日斯時、在<u>撒瑪利亞</u>城門、細麵一細亞、  一細亞約三斗下同值銀一舍客勒、  約銀五錢麰麥二細亞、值銀一舍客勒、
王下 7:2 有一將、王倚其手者、謂神人曰、雖主使天啟口、亦不能有此事、神人曰、爾將目睹、惟不得食、○
<h2> 四患癩者欲降敵入其營見敵已遁逃乃歸報此信
</h2>
王下 7:3 城門前、有癩者四人、相語曰、我坐此而待死何為、
王下 7:4 如言入城、則城中絕糧、 絕糧或作饑甚我必死於彼、如坐於此亦必死、不如往<u>亞蘭</u>營而投降、如存我生則生、如殺我則死而已、
王下 7:5 昏暮遂起、往<u>亞蘭</u>營、既至<u>亞蘭</u>營之邊隅、見營中無一人、
王下 7:6 先是主使<u>亞蘭</u>軍旅、聞車聲馬聲大軍之聲、則相語曰、<u>以色列</u>王必賄<u>赫</u>族諸王與<u>伊及</u>諸王、俱來攻我、
王下 7:7 故昏暮即起而逃遁、遺其帳幕馬驢、留營如舊、但願逃生、
王下 7:8 癩者至營之邊隅、則入一幕、又食又飲、自幕中攜金銀衣服、往匿之、又入一幕、自幕中攜貨財、往匿之、
王下 7:9 乃相語曰、我所為者未善、今日有此佳音、而我不往報、若待平旦、我必有罪、今當往報於王之家、
王下 7:10 遂往、呼城門吏告之曰、我至<u>亞蘭</u>營、無人在營中、亦無人聲、惟馬驢仍繫、帳幕如故、
王下 7:11 城門吏召諸守門者至、遂入內告於王之家、
王下 7:12 王夜起、謂臣僕曰、<u>亞蘭</u>人向我所為、我指示爾、彼知我饑、故出營伏於田野、意云、<u>以色列</u>人必出城、則生擒之、且得入城、
<h2> 王遣人探<u>亞蘭</u>軍行蹤知其果遁遂掠敵營
</h2>
王下 7:13 有一臣對王曰、城中<u>以色列</u>眾幾乎滅盡、馬亦若是、所遺無幾、莫若取馬五匹、遣人往探之、
王下 7:14 於是備車二輛、王遣人往察<u>亞蘭</u>軍之蹤跡、曰、往觀之、
王下 7:15 隨其蹤跡至<u>約但</u>、見途間遍遺衣服器械、乃<u>亞蘭</u>人疾趨而棄者、使者返告王、
<h2> 邑中果大豐裕如主所言
</h2>
王下 7:16 民出掠<u>亞蘭</u>人之營、於是細麵一細亞、值銀一舍客勒、麰麥二細亞、值銀一舍客勒、誠如主言、
<h2> 弗信<u>以利沙</u>之王臣奉命守邑門被眾踐踏而死<u>以利沙</u>之言乃驗
</h2>
王下 7:17 王倚其手之將、王使之司城門、民踐之於城門中、乃死、昔王就見神人時、神人以此事告王、至今其言應矣、
王下 7:18 當時神人謂王曰、明日斯時、在<u>撒瑪利亞</u>城門、細麵一細亞、值銀一舍客勒、麰麥二細亞、值銀一舍客勒、
王下 7:19 其將對神人曰、雖主使天啟口、亦不能有此事、神人曰、爾將目睹、惟不得食、
王下 7:20 此事果臨及斯人、蓋民踐之於城門中、乃死、
王下 8:1 <h2><u>書念</u>婦離國避荒七年然後歸王因<u>以利沙</u>曾為行異跡遂反其田宅</h2> 昔<u>以利沙</u>甦婦之子、今告斯婦曰、爾與爾家皆起、往可居之地而居、蓋主命定於斯地、將饑饉七年、
王下 8:2 婦起、遵神人所言而行、乃攜其家至<u>非利士</u>地、居七年、
王下 8:3 七年既盡、婦自<u>非利士</u>地而返、 偕其子為居宅田畝、往呼告於王、
王下 8:4 其時王與神人之僕<u>基哈西</u>相語、王曰、爾將<u>以利沙</u>所行之大事告我、
王下 8:5 <u>基哈西</u>即以<u>以利沙</u>曾使死者復生之事告王、言時、適所甦之子之母、 偕其子為居宅田畝而來、呼告於王、<u>基哈西</u>曰、我主我王歟、此即所言之婦、此乃其子、即<u>以利沙</u>所甦者、
王下 8:6 王問婦、婦悉告之、王為之命一宦官曰、以凡屬此婦者悉反之、自其離國至今、其田畝所產、亦悉反之、○
<h2> <u>以利沙</u>至<u>大瑪色</u> <u>便哈達</u>適遘疾遣<u>哈薛</u>攜禮物往問疾可愈否
</h2>
王下 8:7 <u>以利沙</u>至<u>大瑪色</u>、<u>亞蘭</u>王<u>便哈達</u>遘病、或告王曰、神人至此、
王下 8:8 王命<u>哈薛</u>曰、爾攜禮物、往見神人、藉之問主、我此病得愈否、
王下 8:9 <u>哈薛</u>攜四十駝、負<u>大瑪色</u>各種佳品以為禮物、往見<u>以利沙</u>、既至、立於其前曰、爾子<u>亞蘭</u>王<u>便哈達</u>、遣我見爾、問曰、我此病得愈否、
王下 8:10 <u>以利沙</u>謂之曰、爾往告王曰、爾病能愈、雖然、主曾示我、彼必死、
王下 8:11 神人注目視<u>哈薛</u>良久、遂哭泣、
<h2> <u>以利沙</u>預言未來事<u>哈薛</u>乃弒<u>便哈達</u>篡其位
</h2>
王下 8:12 <u>哈薛</u>曰、我主、何為哭泣、曰、因我知爾必加害於<u>以色列</u>人、以火燬其堅城、以刃殺其壯丁、擲死其嬰孩、刳剔其孕婦、
王下 8:13 <u>哈薛</u>曰、僕何人斯、惟一犬耳、焉能作此大事乎、<u>以利沙</u>曰、主默示我、爾必為<u>亞蘭</u>王、
王下 8:14 <u>哈薛</u>離<u>以利沙</u>、返見主人 <u>亞蘭</u>王、王曰、<u>以利沙</u>與爾何言、曰、彼告我、王必痊愈、
王下 8:15 明日、<u>哈薛</u>以厚布浸於水、掩王面、王遂死、於是<u>哈薛</u>代之為王、○
<h2> <u>約沙去</u>子<u>約蘭</u>為<u>猶大</u>王行惡於主前
</h2>
王下 8:16 <u>以色列</u>王<u>亞哈</u>子<u>約蘭</u>五年、<u>猶大</u>王<u>約沙法</u>死、其子<u>約蘭</u>、即位為<u>猶大</u>王、
王下 8:17 即位時、年三十有二歲、都<u>耶路撒冷</u>、在位八年、
王下 8:18 行惡於主前、效<u>以色列</u>列王之所為、與<u>亞哈</u>家所行無異、蓋娶<u>亞哈</u>之女為后、
王下 8:19 雖然、主緣其僕<u>大衛</u>故、仍不欲翦滅<u>猶大</u>、循主所許<u>大衛</u>者、欲永賜光 光或作明燈於<u>大衛</u>、爰及子孫、
<h2> 時<u>以東</u>與<u>立拿</u>叛<u>猶大</u>
</h2>
王下 8:20 當<u>約蘭</u>時、<u>以東</u>叛<u>猶大</u>、立王治理、
王下 8:21 <u>約蘭</u>率所有之戰車往<u>撒益</u>、<u>以東</u>人環攻之、<u>約蘭</u>夜起、擊<u>以東</u>人、與率其戰車之諸將、軍士 軍士原文作民乃逃遁、各歸其幕、
王下 8:22 如是<u>以東</u>叛、不服<u>猶大</u>、至於今日、維時<u>立拿</u>亦叛、
王下 8:23 <u>約蘭</u>其餘之事、凡其所行、俱載於<u>猶大</u>列王記、
<h2> <u>猶大</u>王<u>約蘭</u>卒子<u>亞哈謝</u>繼其位
</h2>
王下 8:24 <u>約蘭</u>與列祖同寢、偕列祖葬於<u>大衛</u>之城、子<u>亞哈謝</u>繼之為王、○
王下 8:25 <u>以色列</u>王<u>亞哈</u>子<u>約蘭</u>十二年、<u>猶大</u>王<u>約蘭</u>子<u>亞哈謝</u>、即位為王、
<h2> <u>亞哈謝</u>亦行惡於主前
</h2>
王下 8:26 <u>亞哈謝</u>即位時、年二十有二歲、都<u>耶路撒冷</u>、在位一年、其母名<u>亞他利雅</u>、為<u>以色列</u>王<u>暗利</u> 孫女、
王下 8:27 <u>亞哈謝</u>效<u>亞哈</u>家之所為、行惡於主前、與<u>亞哈</u>家無異、蓋其為<u>亞哈</u>家之壻也、
<h2> <u>以色列</u>王<u>約蘭</u>受傷歸<u>耶斯烈</u> <u>猶大</u>王<u>亞哈謝</u>往問其疾
</h2>
王下 8:28 與<u>亞哈</u>子<u>約蘭</u>王往<u>基列</u>之<u>拉末</u>、戰<u>亞蘭</u>王<u>哈薛</u>、<u>亞蘭</u>人傷<u>約蘭</u>、
王下 8:29 <u>亞哈</u>子<u>約蘭</u>王在<u>拉末</u>、與<u>亞蘭</u>王<u>哈薛</u>戰、受傷於<u>亞蘭</u>人、遂返<u>耶斯烈</u>就醫、<u>猶大</u>王<u>約蘭</u>子<u>亞哈謝</u>下<u>耶斯烈</u>、見之問疾、
王下 9:1 <h2><u>以利沙</u>遣幼先知往<u>基列</u>之<u>拉末</u>以膏傾<u>耶戶</u>頂立為王</h2> 先知<u>以利沙</u>召一先知弟子、命之曰、爾腰束帶、手取膏一瓶、往<u>基列</u>之<u>拉末</u>、
王下 9:2 既至、可尋<u>寧示</u>孫<u>約沙法</u>子<u>耶戶</u>、使之從同僚中而出、攜入密室、
王下 9:3 以瓶中膏傾於其首、曰、主如是云、我膏爾立為<u>以色列</u>王、 爾言畢、遂啟門而遁、勿稍遲延、
<h2> 幼先知畢其事遂遁
</h2>
王下 9:4 少者  即上所言先知弟子下同即年少之先知、往<u>基列</u>之<u>拉末</u>、
王下 9:5 既至、見諸軍長皆坐、曰、長者、我有言相告、<u>耶戶</u>曰、我諸人中、爾欲告誰、曰、長者、我欲告爾、
王下 9:6 <u>耶戶</u>起、入室、少者傾膏於其首、謂之曰、主<u>以色列</u>之天主如是云、我膏爾立為我民<u>以色列</u>之王、
王下 9:7 爾宜殺爾主王<u>亞哈</u>之家、我將於<u>耶洗別</u>之身、報殺我僕眾先知及諸事我者之仇、
王下 9:8 <u>亞哈</u>全家必滅、凡屬<u>亞哈</u>之男、或主 或作已長大之人或僕、 或作未長大之人悉絕之於<u>以色列</u>人中、
王下 9:9 必使<u>亞哈</u>家如<u>尼八</u>子<u>耶羅波安</u>之家、亦如<u>亞希雅</u>子<u>巴沙</u>之家、
王下 9:10 在<u>耶斯烈</u>田、<u>耶洗別</u>必為犬所食、無人葬之、 少者言畢、遂啟門而遁、
王下 9:11 <u>耶戶</u>出、見其主王之臣僕、彼問曰、平安乎、彼顛狂者來見爾何故、謂之曰、爾曹識其人、亦知其所言、
王下 9:12 曰、誑言也、爾據實告我、曰、彼如此如此與我言、曰、主如是云、我膏爾立為<u>以色列</u>王、
<h2> 諸軍長立<u>耶戶</u>為王<u>耶戶</u>殺<u>約蘭</u>於<u>拿伯</u>之田
</h2>
王下 9:13 眾各亟速將己衣置於階、使<u>耶戶</u>坐其上、吹角曰、<u>耶戶</u>為王矣、
王下 9:14 如是、<u>寧示</u>孫<u>約沙法</u>子<u>耶戶</u>叛<u>約蘭</u>、先是<u>約蘭</u>與<u>以色列</u>軍眾、緣<u>亞蘭</u>王<u>哈薛</u>之故、在<u>基列</u>之<u>拉末</u>戍守、
王下 9:15 <u>約蘭</u>與<u>亞蘭</u>王<u>哈薛</u>戰、<u>亞蘭</u>人傷之、遂返<u>耶斯烈</u>、欲醫其傷、<u>耶戶</u>謂眾曰、若合爾意、則不容人出城、恐往<u>耶斯烈</u>報知、
王下 9:16 <u>耶戶</u>乘車往<u>耶斯烈</u>、<u>約蘭</u>病臥於彼、<u>猶大</u>王<u>亞哈謝</u>已下、見之問疾、
王下 9:17 守望者立於<u>耶斯烈</u>樓、見<u>耶戶</u>之軍將至、曰、我見一軍、<u>約蘭</u>曰、當遣乘馬者往迎之、問曰、平安否、
王下 9:18 乘馬者往迎之、曰、王問曰平安否、<u>耶戶</u>曰、平安與否、與爾何涉、當從我後、守望者告曰、使者至彼、不見其返、
王下 9:19 再遣乘馬者、既至、曰、王問曰平安否、<u>耶戶</u>曰、平安與否、與爾何涉、當從我後、
王下 9:20 守望者又告曰、使者至彼、亦不見其返、車御甚猛、似<u>寧示</u>孫<u>耶戶</u>之御、
王下 9:21 <u>約蘭</u>命曰、備車、遂備車、<u>以色列</u>王<u>約蘭</u>、<u>猶大</u>王<u>亞哈謝</u>、各乘其車、往迎<u>耶戶</u>、遇於<u>耶斯烈</u>人<u>拿伯</u>之田、
王下 9:22 <u>約蘭</u>見<u>耶戶</u>則曰、<u>耶戶</u>平安否、曰、爾母<u>耶洗別</u>之邪淫巫術、如是之多、焉能平安乎、
王下 9:23 <u>約蘭</u>轉車而遁、謂<u>亞哈謝</u>曰、<u>亞哈謝</u>歟、彼叛矣、
王下 9:24 <u>耶戶</u>彎弓、射中<u>約蘭</u>兩肩之中、箭穿其心而出、仆於車中、
王下 9:25 <u>耶戶</u>謂其將<u>畢甲</u>曰、以其屍投於<u>耶斯烈</u>人<u>拿伯</u>之田、爾可憶爾我同乘、從其父<u>亞哈</u>後、主以此預言告之曰、我昨日見<u>拿伯</u>之血及其子之血、必於是田報爾、今以其屍投於此田、應主所言、
<h2> <u>猶大</u>王<u>亞哈謝</u>受傷於<u>姑珥</u>死於<u>米吉多</u>葬於<u>耶路撒冷</u>
</h2>
王下 9:26 a
王下 9:27 <u>猶大</u>王<u>亞哈謝</u>見此、遂由園內宮旁之道 園內宮旁之道或作園宅之道而遁、<u>耶戶</u>追之、曰、斯人亦當擊於車中、既至近<u>以伯蓮</u>之<u>姑珥坡</u>、 擊之傷、王遁至<u>米吉多</u>乃死、
王下 9:28 其臣僕載屍於車、送至<u>耶路撒冷</u>、葬於其墓、偕其列祖在<u>大衛</u>之城、
王下 9:29 按<u>亞哈謝</u>登位為<u>猶大</u>王之時、乃<u>亞哈</u>子<u>約蘭</u>十一年、
<h2> <u>耶洗別</u>從窗被擲死為犬所食先知<u>以利亞</u>之言乃驗
</h2>
王下 9:30 <u>耶戶</u>至<u>耶斯烈</u>、<u>耶洗別</u>聞之、則傅粉梳髮、自窗而觀、
王下 9:31 <u>耶戶</u>入 宮門、<u>耶洗別</u>曰、弒君之<u>心利</u>、安乎、
王下 9:32 <u>耶戶</u>仰面向窗、曰、誰願助我、有二三宦官、自窗觀之、
王下 9:33 <u>耶戶</u>曰、擲之下、遂擲之下、其血濺於墻、亦濺於馬、遂踐踏之、
王下 9:34 <u>耶戶</u>入宮、式食式飲、命曰、當往尋此可詛之婦而葬之、蓋其為王女也、
王下 9:35 往欲葬之、僅得其頭顱與足及手掌而已、
王下 9:36 遂返告<u>耶戶</u>、<u>耶戶</u>曰、此應主藉其僕<u>提斯比</u>人<u>以利亞</u>所言者、云、<u>耶洗別</u>必在<u>耶斯烈</u>田、為犬所食、
王下 9:37 <u>耶洗別</u>之屍在<u>耶斯烈</u>田、如糞在田、甚至人不得指之曰、是乃<u>耶洗別</u>也、
王下 10:1 <h2><u>耶戶</u>致書使<u>亞哈</u>七十子見殺</h2> <u>亞哈</u>有子七十人、在<u>撒瑪利亞</u>、<u>耶戶</u>作書、寄至<u>撒瑪利亞</u>、達於<u>耶斯烈</u>諸牧伯、諸長老、及教育<u>亞哈</u>眾子者、
王下 10:2 書曰、爾處有爾主王之眾子、有車馬、鞏固之城及器械、書至之時、可於爾主王之眾子中、擇其賢能者、使踐其父之位、爾為爾主王之家戰焉、
王下 10:3 a
王下 10:4 彼皆懼甚、相語曰、二王尚不能立於其前、我儕焉能敵耶、
王下 10:5 家宰、邑宰、長老、教育者、遣人見<u>耶戶</u>曰、我為爾僕、凡所命我、我必遵行、我不願立王、凡爾所欲、任爾行之、
王下 10:6 <u>耶戶</u>復達書曰、爾若歸順我、聽從我命、則明日斯時、攜爾主王眾子之首級、至<u>耶斯烈</u>而見我、王子七十人、為邑之貴顯人所教育、與之偕焉、
<h2> <u>耶戶</u>言滅<u>亞哈</u>家為所宜然以驗主藉先知<u>以利亞</u>論<u>亞哈</u>家所言
</h2>
王下 10:7 書既至、眾遂屠戮王子七十人、以首級盛於筐、遣人攜至<u>耶斯烈</u> <u>耶戶</u>之所、
王下 10:8 使者來告<u>耶戶</u>曰、王子之首級已攜之至、曰、將首級分為二堆、堆於邑門、至於明旦、
王下 10:9 詰朝、<u>耶戶</u>出而立、謂民眾曰、爾眾善人哉、我叛我主王而殺之、此眾為誰所殺、
王下 10:10 由此爾可知主論<u>亞哈</u>家之所言、無一不應、主藉其僕<u>以利亞</u>所言悉應之、
<h2> <u>耶戶</u>殺<u>猶大</u>王<u>亞哈謝</u>兄弟四十二人
</h2>
王下 10:11 在<u>耶斯烈</u>所遺屬<u>亞哈</u>家之人、與其大臣、密友、祭司、<u>耶戶</u>盡殺之、不留一人、
王下 10:12 <u>耶戶</u>起、往<u>撒瑪利亞</u>、途間至牧人繫羊之圈、
王下 10:13 遇<u>猶大</u>王<u>亞哈謝</u>之兄弟、問曰、爾為誰、曰、我儕乃<u>亞哈謝</u>之兄弟、今往問王與后之諸子安、
王下 10:14 <u>耶戶</u>命從者曰、當生擒之、乃生擒之、屠戮於繫羊圈旁之阱 阱或作井中、共四十二人、不留一人、
<h2> <u>耶戶</u>與<u>約拿達</u>交好
</h2>
王下 10:15 自彼而往、遇<u>利甲</u>子<u>約拿達</u>來迎、<u>耶戶</u>問其安、謂之曰、我心向爾真誠、不知爾心向我亦真誠否、<u>約拿達</u>曰、真誠、<u>耶戶</u>曰、如是、則向我伸手、遂伸手、<u>耶戶</u>挽之登車、
王下 10:16 <u>耶戶</u>曰、爾與我偕往、可見我為主如何熱中、於是使其乘車偕往、
王下 10:17 <u>耶戶</u>至<u>撒瑪利亞</u>、以<u>撒瑪利亞</u>所遺屬<u>亞哈</u>家者、盡殺之、至滅絕乃已、循主諭<u>以利亞</u>之言、
<h2> 設計滅崇拜<u>巴力</u>者
</h2>
王下 10:18 <u>耶戶</u>集民眾謂之曰、<u>亞哈</u>奉事<u>巴力</u>、尚未甚殷勤、<u>耶戶</u>將事之更殷勤、
王下 10:19 今我欲獻大祭於<u>巴力</u>、當集<u>巴力</u>之眾先知、與一切事<u>巴力</u>者、及其眾祭司、不遺一人、有不至者必殺毋赦、<u>耶戶</u>行此、以設詭計、欲滅事<u>巴力</u>之人、
王下 10:20 <u>耶戶</u>曰、當宣告大會、崇拜<u>巴力</u>、遂宣告焉、
王下 10:21 <u>耶戶</u>遣人遍行<u>以色列</u>地、使所有事<u>巴力</u>者咸集、不遺一人、眾入<u>巴力</u>殿、自前至後、人充塞於<u>巴力</u>殿、
王下 10:22 <u>耶戶</u>命掌禮服者曰、爾攜禮服、使拜<u>巴力</u>者衣之、遂攜禮服予之、
王下 10:23 <u>耶戶</u>與<u>利甲</u>子<u>約拿達</u>入<u>巴力</u>殿、<u>耶戶</u>謂拜<u>巴力</u>者曰、爾當遍察、視在此有主之僕否、因此中但容事<u>巴力</u>之人、
王下 10:24 於是進前獻火焚祭與別類祭品、<u>耶戶</u>先伏四十人於殿外、告之曰、我以此眾付爾手、如有一人逃免、誰使之逃命、誰必喪命、
王下 10:25 獻火焚祭畢、<u>耶戶</u>命奔走者及諸軍長曰、入而殺之、勿容其一人出、奔走者及軍長、以刃殺盡拜<u>巴力</u>之人、以屍擲於殿外、 出殿、乃往<u>巴力</u>殿之城 巡察、
王下 10:26 以<u>巴力</u>殿中諸偶像、攜之出而焚之、
王下 10:27 毀<u>巴力</u>像、拆<u>巴力</u>殿、作為厠所、至於今日、
王下 10:28 於是<u>耶戶</u>滅<u>巴力</u>於<u>以色列</u>中、
<h2> <u>耶戶</u>雖不敬奉<u>巴力</u>乃傚法<u>耶羅波安</u>之邪行敬拜金犢
</h2>
王下 10:29 然<u>耶戶</u>崇拜不舍<u>伯特利</u>與<u>但</u>之金續、即<u>尼八</u>子<u>耶羅波安</u>所立者、<u>耶羅波安</u>立金犢獲罪、亦陷<u>以色列</u>人於罪、
王下 10:30 主諭<u>耶戶</u>曰、因爾行善、待<u>亞哈</u>家乃循我心意、行我所悅之事、爾之子孫、必繼<u>以色列</u>國位、歷至四世、
王下 10:31 <u>耶戶</u>不盡心遵守主<u>以色列</u>天主之律法、昔<u>耶羅波安</u>犯罪、使<u>以色列</u>人陷於罪、<u>耶戶</u>不離其罪、
<h2> <u>亞蘭</u>王<u>哈薛</u>凌虐<u>以色列</u>
</h2>
王下 10:32 當是時、主始割烈<u>以色列</u>國、使<u>哈薛</u>攻擊<u>以色列</u>四境、
王下 10:33 即<u>約但</u>以東之<u>基列</u>全地、自<u>亞嫩</u>溪濱之<u>亞羅珥</u>起、攻擊<u>迦得</u>支派、<u>流便</u>支派、<u>瑪拿西</u> 半支派之地、即<u>基列</u>與<u>巴珊</u>、
王下 10:34 <u>耶戶</u>其餘之事、凡其所行、與其勇力、俱載於<u>以色列</u>列王記、
<h2> <u>耶戶</u>卒子<u>約哈斯</u>繼其位
</h2>
王下 10:35 <u>耶戶</u>與列祖同寢、葬於<u>撒瑪利亞</u>、子<u>約哈斯</u>繼之為王、
王下 10:36 <u>耶戶</u>在<u>撒瑪利亞</u>為王、治<u>以色列</u>、凡二十有八年、
王下 11:1 <h2><u>亞他利雅</u>翦滅王族篡位惟<u>約阿施</u>為姑母<u>約示巴</u>所救匿於主殿六載</h2> <u>亞哈謝</u>母<u>亞他利雅</u>、見子已死、遂起翦滅王族、
王下 11:2 <u>約蘭</u>王女<u>亞哈謝</u>妹<u>約示巴</u>、以<u>亞哈謝</u>子<u>約阿施</u>、於將見殺之諸王子中竊之出、與其乳媼藏於寢室、以避<u>亞他利雅</u>、免其見殺、
王下 11:3 厥後偕己藏於主之殿宇、歷六年、其間<u>亞他利雅</u>統轄斯地、
王下 11:4 越至七年、<u>耶何耶大</u>遣人召統<u>迦利</u>卒、 迦利卒或作護衛卒下同與奔走兵之諸百夫長至、導入主殿、與之立約、使在殿發誓、然後以王之子示之命、
王下 11:5 命之曰、爾所當行者如是、凡爾安息日來入班者、三分之一當守王宮、
王下 11:6 三分之一當在<u>蘇珥</u> 蘇珥歷代下二十三章五節作伊瑣得門、三分之一當在奔走兵後之門、以守宮殿、人不得擅入、
王下 11:7 凡爾安息日出班者、三分之二當留於主之殿宇、以護衛王、
王下 11:8 各執器械環護王、凡擅入爾班列者殺之、王出入、爾必偕之、
<h2> 越七年大祭司<u>耶何耶大</u>與諸軍長盟立王子<u>約阿施</u>為王
</h2>
王下 11:9 諸百夫長遵祭司<u>耶何耶大</u>所命而行、各率所轄安息日入班出班者、俱至祭司<u>耶何耶大</u>所、
王下 11:10 祭司將主殿所藏<u>大衛</u>之槍與干、予諸百夫長、
王下 11:11 奔走兵各執器械、立於王之四圍、自殿右至殿左、環繞祭臺及聖所、
王下 11:12 祭司導王子出、加王冕於其首、以律法書予之、膏之立為王、眾人鼓掌曰、願王萬歲、
<h2> <u>亞他利雅</u>見殺
</h2>
王下 11:13 <u>亞他利雅</u>聞奔走兵與民歡呼之聲、則入主之殿宇民集之處、
王下 11:14 見王循常例立於臺、群臣與吹角者待於王之左右、國民欣然吹角、<u>亞他利雅</u>乃自裂其衣、呼曰、叛矣、叛矣、
王下 11:15 祭司<u>耶何耶大</u>命轄軍諸百夫長曰、當逐之出班列之外、凡隨其後者必殺以刀、蓋祭司曰、不可殺斯婦於主之殿宇、
王下 11:16 遂不阻其行、 或作遂執之曳之出由馬門之道至王宮、遂見殺於彼、
王下 11:17 <u>耶何耶大</u>在主與王及民之間立約、使民為主之民、又在王與民之間立約、
<h2> 滅<u>巴力</u>使民奉事主
</h2>
王下 11:18 國民往<u>巴力</u>殿、拆殿及其中諸壇、又碎其諸偶像、將<u>巴力</u>之祭司<u>馬坦</u>殺於壇前、祭司<u>耶何耶大</u>遂在主殿設守殿之官、
王下 11:19 自率諸百夫長、<u>迦利</u>卒、奔走兵、及國之民眾、請王自主殿而下、由侍衛門入王宮、王乃坐於王位、
王下 11:20 國民歡樂、闔邑平康、因<u>亞他利雅</u>已見殺於王宮、
王下 11:21 <u>約阿施</u>即位之時、年方七歲、
王下 12:1 <h2><u>耶何耶大</u>在世<u>約阿施</u>行善於主前</h2> <u>耶戶</u>七年、<u>約阿施</u>為王、都<u>耶路撒冷</u>、在位四十年、其母乃<u>別是巴</u>人、名<u>洗比亞</u>、
王下 12:2 <u>約阿施</u>在祭司<u>耶何耶大</u>訓誨之時、行善於主前、
<h2> <u>約阿施</u>命修葺主殿
</h2>
王下 12:3 惟邱壇尚未廢、民仍於邱壇獻祭焚香、○
王下 12:4 <u>約阿施</u>告諸祭司曰、凡獻入主殿、區別為聖之銀、無論為核民數而獻之銀、為祭司所估身價之銀、為從心所願、樂獻於主殿之銀、
王下 12:5 此銀、眾祭司各自相識者受之、以修葺殿宇破壞之處、何處破壞、何處修葺、
王下 12:6 至<u>約阿施</u>王二十三年、祭司尚未修葺殿宇破壞之處、
王下 12:7 故<u>約阿施</u>召大祭司<u>耶何耶大</u>與眾祭司、謂之曰、殿宇破壞之處、爾何不修葺乎、自今以後、勿復受銀於相識者、此銀當用以修葺殿宇破壞之處、
王下 12:8 眾祭司頗願不復受銀於民、亦不修葺殿宇破壞之處、
王下 12:9 祭司<u>耶何耶大</u>遂取一櫃、鑿孔於蓋、置於祭臺右、有入主殿獻銀者、守門之祭司、即以奉於主殿之銀、悉納於櫃、
王下 12:10 櫃中銀已多、則王之繕寫及大祭司至、核數主殿所得之銀、以銀包之、
王下 12:11 又以核數之銀、交於主殿理事者、遂予修葺主殿之木工、與 其餘建造之工役、
王下 12:12 又予建墻者、鑿石者、使購材木及鑿成之石、以修葺主殿破壞之處、並購修葺殿宇一切需用者、
王下 12:13 所獻主殿之銀、不以作主殿所用之銀盤、刀、盆、角、及一切金器銀器、
王下 12:14 乃予工作者修葺主殿、
王下 12:15 以銀付於理事者以予工作之人、因其理事誠實、故不與之核算、
王下 12:16 惟有贖愆之銀、贖罪之銀、不攜入主殿、俱歸祭司、○
<h2> <u>亞蘭</u>王<u>哈薛</u>欲往攻<u>耶路撒冷</u> <u>猶大</u>王<u>約阿施</u>賄以聖物乃返
</h2>
王下 12:17 時<u>亞蘭</u>王<u>哈薛</u>上、攻<u>迦特</u>、取之、遂向<u>耶路撒冷</u>而行、欲攻之、
王下 12:18 <u>猶大</u>王<u>約阿施</u>、以其祖父<u>猶大</u>王<u>約沙法</u>、<u>約蘭</u>、<u>亞哈謝</u>、所區別為聖之物、與己所區別為聖之物、及主殿府庫與王宮所有之金、悉饋<u>亞蘭</u>王<u>哈薛</u>、故<u>哈薛</u>不上<u>耶路撒冷</u>、
<h2> <u>約阿施</u>見弒於臣僕<u>亞瑪謝</u>繼其位
</h2>
王下 12:19 <u>約阿施</u>其餘之事、凡其所行、俱載於<u>猶大</u>列王記、
王下 12:20 <u>約阿施</u>之臣僕背叛、弒之於近<u>悉羅</u>之<u>米羅</u>宮、
王下 12:21 弒之之臣僕、即<u>示米押</u>子<u>約撒甲</u>、及<u>朔默</u>子<u>約薩巴</u>、<u>約阿施</u>遂與列祖同葬於<u>大衛</u>之城、子<u>亞瑪謝</u>繼之為王、
王下 13:1 <h2><u>耶戶</u>子<u>約哈斯</u>為<u>以色列</u>王行惡於主前</h2> <u>猶大</u>王<u>亞哈謝</u>子<u>約阿施</u>二十三年、<u>耶戶</u>子<u>約哈斯</u>即位為<u>以色列</u>王、都<u>撒瑪利亞</u>、在位十七年、
王下 13:2 行惡於主前、昔<u>尼八</u>子<u>耶羅波安</u>、使<u>以色列</u>人陷於罪、<u>約哈斯</u>從其罪不離之、
王下 13:3 於是主向<u>以色列</u>人震怒、付於<u>亞蘭</u>王<u>哈薛</u>及其子<u>便哈達</u>之手、
<h2> <u>約哈斯</u>受<u>亞蘭</u>王之凌虐禱於主乃得救
</h2>
王下 13:4 <u>約哈斯</u>祈禱主、主俯聽之、因見<u>以色列</u>人所受之凌虐、即受<u>亞蘭</u>王之凌虐、
王下 13:5 主遂立拯救<u>以色列</u>人者、俾脫於<u>亞蘭</u>王之手、安居如舊、 原文作居其幕如舊
王下 13:6 昔<u>耶羅波安</u>使<u>以色列</u>人陷於罪、斯民仍不離<u>耶羅波安</u>家之罪、乃恆從之、又在<u>撒瑪利亞</u>、尚留亞舍拉 亞舍拉或作木偶
王下 13:7 <u>亞蘭</u>王翦滅<u>約哈斯</u>之民、蹂躪如塵沙、惟遺馬卒五十、戰車十乘、步卒一萬、從<u>約哈斯</u>、
<h2> <u>約哈斯</u>卒子<u>約阿施</u>繼其位
</h2>
王下 13:8 <u>約哈斯</u>其餘之事、凡其所行、及其勇力、俱載於<u>以色列</u>列王記、
王下 13:9 <u>約哈斯</u>與列祖同寢、葬於<u>撒瑪利亞</u>、子<u>約阿施</u>繼之為王、○
王下 13:10 <u>猶大</u>王<u>約阿施</u>三十七年、<u>約哈斯</u>子<u>約阿施</u>即位為<u>以色列</u>王、都<u>撒瑪利亞</u>、在位十六年、
王下 13:11 行惡於主前、昔<u>尼八</u>子<u>耶羅波安</u>、使<u>以色列</u>人陷於罪、<u>約阿施</u>不離其諸罪、乃恆從之、
王下 13:12 <u>約阿施</u>其餘之事、凡其所行、與其勇力、及與<u>猶大</u>王<u>亞瑪謝</u>相戰之事、俱載於<u>以色列</u>列王記、
王下 13:13 <u>約阿施</u>與列祖同寢、偕<u>以色列</u>王葬於<u>撒瑪利亞</u>、<u>耶羅波安</u>即其位、○
<h2> <u>以利沙</u>瀕死豫言<u>以色列</u>王<u>約阿施</u>三敗<u>亞蘭</u>人
</h2>
王下 13:14 <u>以利沙</u>患病將死、<u>以色列</u>王<u>約阿施</u>下見之、哭於其前、曰、我父歟、我父歟、爾乃<u>以色列</u>之車騎也、
王下 13:15 <u>以利沙</u>曰、爾取弓矢、王遂取弓矢、
王下 13:16 又謂<u>以色列</u>王曰、爾以手執弓、遂以手執弓、<u>以利沙</u>按其手於王之手、
王下 13:17 曰、啟東窗、遂啟之、<u>以利沙</u>曰、射、遂射、<u>以利沙</u>曰、是乃主獲勝之矢、即勝<u>亞蘭</u>人之矢、蓋爾在<u>亞弗</u>、必擊敗<u>亞蘭</u>人、至於翦滅之、
王下 13:18 <u>以利沙</u>曰、再取矢、遂取之、謂王曰、射地、王射三次而止、
王下 13:19 神人怒之曰、爾若射五六次、則必擊敗<u>亞蘭</u>人、至於翦滅、今爾敗<u>亞蘭</u>人、僅三次而已、
<h2> <u>摩押</u>人犯境
</h2>
王下 13:20 <u>以利沙</u>死而葬、明年歲首、<u>摩押</u>群寇犯境、
<h2> <u>以利沙</u>骸骨使死者復活
</h2>
王下 13:21 有人適葬一屍、見群寇至、遂投屍於<u>以利沙</u>墓中、屍既下、觸<u>以利沙</u>之骨、則復活而立、○
王下 13:22 <u>約哈斯</u>王在位時、<u>亞蘭</u>王<u>哈薛</u>恆凌虐<u>以色列</u>人、
王下 13:23 然主因與<u>亞伯拉罕</u> <u>以撒</u> <u>雅各</u>所立之約故、仍施恩於<u>以色列</u>人、矜恤之、眷顧之、不欲盡滅之、尚未逐於其前、
<h2> <u>亞蘭</u>王<u>哈薛</u>卒子<u>便哈達</u>繼之<u>以色列</u>王<u>約阿施</u>敗<u>便哈達</u>三次
</h2>
王下 13:24 <u>亞蘭</u>王<u>哈薛</u>死、子<u>便哈達</u>繼之為王、
王下 13:25 昔<u>哈薛</u>與<u>約阿施</u>父<u>約哈斯</u>戰、攻取數邑、今<u>約阿施</u>自其子<u>便哈達</u>手收復、<u>約阿施</u>敗<u>便哈達</u>三次、收復<u>以色列</u>城邑、
王下 14:1 <h2><u>亞瑪謝</u>為王行善於主前</h2> <u>以色列</u>王<u>約哈斯</u>子<u>約阿施</u>二年、<u>約阿施</u>子<u>亞瑪謝</u>即位為<u>猶大</u>王、
王下 14:2 即位時、年二十有五歲、都<u>耶路撒冷</u>、在位二十有九年、其母乃<u>耶路撒冷</u>人、名<u>約耶但</u>、
王下 14:3 <u>亞瑪謝</u>行善於主前、惟不如其祖<u>大衛</u>所作所為、乃傚其父<u>約阿施</u>、
王下 14:4 但邱壇尚未廢、民仍於邱壇獻祭焚香、
<h2> 誅弒其父王之臣
</h2>
王下 14:5 其國既堅定、則將弒其父王之臣僕誅之、
王下 14:6 但不誅弒王者之子、循<u>摩西</u>律法書所載、主命云、不可因子殺父、亦不可因父殺子、人有犯罪、祗殺其人、
<h2> 擊敗<u>以東</u>人
</h2>
王下 14:7 <u>亞瑪謝</u>在鹽谷與<u>以東</u>人戰、殺其人一萬、取<u>西拉</u>、易其名曰<u>約帖</u>、至於今日其名猶存、
<h2> 遣使見<u>約阿施</u>索戰敗於<u>約阿施</u>為<u>約阿施</u>所執
</h2>
王下 14:8 <u>亞瑪謝</u>遣使見<u>耶戶</u>孫<u>約哈斯</u>子<u>以色列</u>王<u>約阿施</u>曰、爾來、我二人可決一戰、
王下 14:9 <u>以色列</u>王<u>約阿施</u>遣使見<u>猶大</u>王<u>亞瑪謝</u>曰、<u>利巴嫩</u>之荊棘、遣使謂<u>利巴嫩</u>之柏香木曰、爾以爾女予我子為妻、後<u>利巴嫩</u>之野獸過焉、荊棘為其所蹂躪、
王下 14:10 爾因擊敗<u>以東</u>人而心驕、以此為榮、安居於宮猶可、何為自取其禍、致己與<u>猶大</u>國偕亡乎、
王下 14:11 <u>亞瑪謝</u>不聽、故<u>以色列</u>王<u>約阿施</u>至<u>猶大</u>之<u>伯示麥</u>、與<u>猶大</u>王<u>亞瑪謝</u>戰、
王下 14:12 <u>猶大</u>人敗於<u>以色列</u>人前、各遁其家、 家原文作幕
王下 14:13 <u>以色列</u>王<u>約阿施</u>、在<u>伯示麥</u>擒<u>亞哈謝</u>孫<u>約阿施</u>子<u>猶大</u>王<u>亞瑪謝</u>、遂至<u>耶路撒冷</u>、毀<u>耶路撒冷</u>城垣、自<u>以法蓮</u>門至城角門、共四百尺、
王下 14:14 取主殿及王府庫所有之金銀、並一切器皿、又取人為質、而返<u>撒瑪利亞</u>、
王下 14:15 <u>約阿施</u>其餘之事、凡其所行、與其勇力、及與<u>猶大</u>王<u>亞瑪謝</u>相戰之事、俱載於<u>以色列</u>列王記、
<h2> <u>以色列</u>王<u>約阿施</u>卒子<u>耶羅波安</u>繼其位
</h2>
王下 14:16 <u>約阿施</u>與列祖同寢、偕<u>以色列</u>王葬於<u>撒瑪利亞</u>、子<u>耶羅波安</u>繼之為王、
王下 14:17 <u>以色列</u>王<u>約哈斯</u>子<u>約阿施</u>死後、<u>猶大</u>王<u>約阿施</u>子<u>亞瑪謝</u>、又在世十五年、
<h2> <u>亞瑪謝</u>為叛黨所弒
</h2>
王下 14:18 <u>亞瑪謝</u>其餘之事、俱載於<u>猶大</u>列王記、
王下 14:19 <u>耶路撒冷</u>有人叛<u>亞瑪謝</u>、故遁於<u>拉吉</u>、叛黨遣人至<u>拉吉</u>弒之、
王下 14:20 人遂以屍負於馬、至<u>耶路撒冷</u>、偕列祖同葬於<u>大衛</u>之城、
<h2> 子<u>亞撒利雅</u>繼其位
</h2>
王下 14:21 <u>猶大</u>民眾、立<u>亞瑪謝</u>子<u>亞撒利雅</u> 又名烏西雅為王、以繼其父、時<u>亞撒利雅</u>年十有六歲、
王下 14:22 <u>亞瑪謝</u>與列祖同寢後、<u>亞撒利雅</u>收復<u>以拉</u>、仍歸<u>猶大</u>、又重建其城、○
<h2> <u>耶羅波安</u>為<u>以色列</u>王行惡於主前
</h2>
王下 14:23 <u>猶大</u>王<u>約阿施</u>子<u>亞瑪謝</u>十五年、<u>以色列</u>王<u>約阿施</u>子<u>耶羅波安</u>即位為王、都<u>撒瑪利亞</u>、在位四十一年、
王下 14:24 行惡於主前、不離<u>尼八</u>子<u>耶羅波安</u>、使<u>以色列</u>人陷於罪者之諸罪、
王下 14:25 此<u>耶羅波安</u>收復<u>以色列</u>土地、自<u>哈末</u>境、直至平原海、循主<u>以色列</u>之天主、藉其僕<u>甲希弗</u>人<u>亞米太</u>子先知<u>約拿</u>所言、
王下 14:26 蓋主見<u>以色列</u>人甚艱難困苦、為奴者 或作未長大之人與自主者 或作已長大之人俱無有、亦無救助<u>以色列</u>人者、
王下 14:27 主尚未言欲滅<u>以色列</u>於天下、故藉<u>約阿施</u>子<u>耶羅波安</u>救之、
<h2> <u>耶羅波安</u>卒子<u>撒迦利雅</u>繼其位
</h2>
王下 14:28 <u>耶羅波安</u>其餘之事、凡其所行、與其勇力、如何爭戰、如何收復<u>大瑪色</u>、及昔屬<u>猶大</u>之<u>哈末</u>、歸<u>以色列</u>、俱載於<u>以色列</u>列王記、
王下 14:29 <u>耶羅波安</u>與列祖同寢、偕<u>以色列</u>列王 葬於<u>撒瑪利亞</u>、子<u>撒迦利雅</u>繼之為王、
王下 15:1 <h2><u>亞撒利雅</u>為<u>猶大</u>王行善於主前</h2> <u>以色列</u>王<u>耶羅波安</u>二十七年、<u>猶大</u>王<u>亞瑪謝</u>子<u>亞撒利雅</u>即位、
王下 15:2 即位時、年十有六歲、都<u>耶路撒冷</u>、在位五十二年、其母乃<u>耶路撒冷</u>人、名<u>耶可利雅</u>、
王下 15:3 <u>亞撒利雅</u>行善於主前、效其父<u>亞瑪謝</u>所為、
王下 15:4 惟邱壇尚未廢、民仍於邱壇獻祭焚香、
<h2> <u>亞撒利雅</u>患癩終身不愈
</h2>
王下 15:5 主降災於王、使患癲疾、終身不愈、乃獨居別宮、子<u>約坦</u>理家事、兼轄國民、
王下 15:6 <u>亞撒利雅</u>其餘之事、凡其所行、俱載於<u>猶大</u>列王記、
<h2> <u>亞撒利雅</u>卒子<u>約坦</u>繼其位
</h2>
王下 15:7 <u>亞撒利雅</u>與列祖同寢、葬於<u>大衛</u>之城、子<u>約坦</u>繼之為王、○
<h2> <u>耶戶</u>室末代<u>撒迦利雅</u>為王行惡於主前為<u>沙龍</u>所弒<u>沙龍</u>篡位
</h2>
王下 15:8 <u>猶大</u>王<u>亞撒利雅</u>三十八年、<u>耶羅波安</u>子<u>撒迦利雅</u>、在<u>撒瑪利亞</u>即位為<u>以色列</u>王、在位六月、
王下 15:9 行惡於主前、效其列祖所行、不離<u>尼八</u>子<u>耶羅波安</u>、使<u>以色列</u>人陷於罪者之罪、
王下 15:10 <u>雅比</u>子<u>沙龍</u>叛之、弒於民前而篡其位、
王下 15:11 <u>撒迦利雅</u>其餘之事、俱載於<u>以色列</u>列王記、
王下 15:12 昔主諭<u>耶戶</u>曰、爾子孫必繼爾坐<u>以色列</u>國位、直至四代、今此言應矣、○
<h2> <u>沙龍</u>為王一月<u>米拿現</u>弒之篡位
</h2>
王下 15:13 <u>猶大</u>王<u>烏西雅</u>  即亞撒利雅三十九年、<u>雅比</u>子<u>沙龍</u>在<u>撒瑪利亞</u>為王、在位一月、
王下 15:14 <u>迦底</u>子<u>米拿現</u>、自<u>得撒</u>上至<u>撒瑪利亞</u>、在<u>撒瑪利亞</u>弒<u>雅比</u>子<u>沙龍</u>而篡其位、
王下 15:15 <u>沙龍</u>其餘之事、及其謀叛之情由、俱載於<u>以色列</u>列王記、
王下 15:16 當時<u>米拿現</u>攻<u>提斐薩</u>城、及其四境、自<u>得撒</u>始、因不為之啟城門、遂殺戮其中居民、刳剔其中諸孕婦、○
王下 15:17 <u>猶大</u>王<u>亞撒利雅</u>三十九年、<u>迦底</u>子<u>米拿現</u>、篡位為<u>以色列</u>王、都<u>撒瑪利亞</u>、在位十年、
王下 15:18 行惡於主前、畢生不離<u>尼八</u>子<u>耶羅波安</u>、使<u>以色列</u>人陷於罪者之罪、
<h2> <u>米拿現</u>賄<u>亞述</u>王<u>普勒</u>以堅其國
</h2>
王下 15:19 <u>亞述</u>王<u>普勒</u>來攻斯地、<u>米拿現</u>以銀一千他連得  一他連得約一千二百三十兩饋<u>普勒</u>、請其輔助、堅定其國、
王下 15:20 <u>米拿現</u>向<u>以色列</u>巨富者、索取此銀、使各納銀五十舍客勒、  約二十五兩以予<u>亞述</u>王、於是<u>亞述</u>王旋返、不居斯地、
王下 15:21 <u>米拿現</u>其餘之事、凡其所行、俱載於<u>以色列</u>列王記、
<h2> <u>米拿現</u>卒子<u>比加轄</u>繼其位
</h2>
王下 15:22 <u>米拿現</u>與列祖同寢、子<u>比加轄</u>繼之為王、○
王下 15:23 <u>猶大</u>王<u>亞撒利雅</u>五十年、<u>米拿現</u>子<u>比加轄</u>、即位為<u>以色列</u>王、都<u>撒瑪利亞</u>、在位二年、
王下 15:24 行惡於主前、不離<u>尼八</u>子<u>耶羅波安</u>、使<u>以色列</u>人陷於罪者之罪、
<h2> <u>利瑪利</u>子<u>比加</u>弒<u>比加轄</u>篡位
</h2>
王下 15:25 其軍長<u>利瑪利</u>子<u>比加</u>叛之、遂弒於<u>撒瑪利亞</u>之王宮、<u>亞珥歌伯</u>與<u>亞利耶</u>及<u>基列</u>五十人同謀、既弒王、則篡其位、
王下 15:26 <u>比加轄</u>其餘之事、凡其所行、俱載於<u>以色列</u>列王記、○
王下 15:27 <u>猶大</u>王<u>亞撒利雅</u>五十二年、<u>利瑪利</u>子<u>比加</u>、篡位為<u>以色列</u>王、都<u>撒瑪利亞</u>、在位二十年、
王下 15:28 行惡於主前、不離<u>尼八</u>子<u>耶羅波安</u>、使<u>以色列</u>人陷於罪者之罪、
<h2> <u>比加</u>受凌辱於<u>亞述</u>王<u>提革拉毘列色</u>
</h2>
王下 15:29 <u>以色列</u>王<u>比加</u>在位時、<u>亞述</u>王<u>提革拉毘列色</u>來取<u>以雲</u>、<u>亞伯伯瑪迦</u>、<u>亞挪</u>、<u>基叠</u>、<u>夏瑣</u>、<u>基列</u>、<u>加利利</u>、<u>拿弗他利</u>全地、以其居民擄至<u>亞述</u>、
<h2> <u>何西阿</u>叛<u>比加</u>弒之篡位
</h2>
王下 15:30 <u>烏西雅</u>子<u>約坦</u>二十年、<u>以拉</u>子<u>何西阿</u>叛<u>利瑪利</u>子<u>比加</u>、弒之而篡其位、
王下 15:31 <u>比加</u>其餘之事、凡其所行、俱載於<u>以色列</u>列王記、○
<h2> <u>約坦</u>為<u>猶大</u>王行善於主前
</h2>
王下 15:32 <u>以色列</u>王<u>利瑪利</u>子<u>比加</u>二年、<u>猶大</u>王<u>烏西雅</u>子<u>約坦</u>即位、
王下 15:33 即位時、年二十有五歲、都<u>耶路撒冷</u>、在位十六年、其母乃<u>撒督</u>女、名<u>耶路沙</u>、
王下 15:34 行善於主前、效其父<u>烏西雅</u>所行、
王下 15:35 惟邱壇尚未廢、民仍於邱壇獻祭焚香、<u>約坦</u>建主殿之崇門、 崇門或作上門
王下 15:36 <u>約坦</u>其餘之事、凡其所行、俱載於<u>猶大</u>列王記、○
王下 15:37 是時主使<u>亞蘭</u>王<u>利汛</u>與<u>利瑪利</u>子<u>比加</u>、往攻<u>猶大</u>、
<h2> <u>約坦</u>卒子<u>亞哈斯</u>繼其位
</h2>
王下 15:38 <u>約坦</u>與列祖同寢、偕列祖葬於<u>大衛</u>之城、子<u>亞哈斯</u>繼之為王、
王下 16:1 <h2><u>亞哈斯</u>為王行惡於主前</h2> <u>利瑪利</u>子<u>比加</u>十七年、<u>猶大</u>王<u>約坦</u>子<u>亞哈斯</u>即位、
王下 16:2 <u>亞哈斯</u>即位時、年二十歲、都<u>耶路撒冷</u>、在位十六年、不效其祖<u>大衛</u>行善於主前、
王下 16:3 從<u>以色列</u>諸王所為、昔主於<u>以色列</u>人前、所逐異族之民行可憎之事、今<u>亞哈斯</u>效彼所行、焚獻其子、 焚獻其子原文作使其子過於火
王下 16:4 又在邱壇、在山岡、在茂樹下、獻祭焚香、
<h2> <u>亞哈斯</u>為<u>亞蘭</u>王<u>利汛</u> <u>以色列</u>王<u>比加</u>所攻乃賄<u>亞述</u>王<u>提革拉毘列色</u>為往攻敵
</h2>
王下 16:5 當時<u>亞蘭</u>王<u>利汛</u>與<u>以色列</u>王<u>利瑪利</u>子<u>比加</u>、上而攻<u>耶路撒冷</u>、圍困<u>亞哈斯</u>、但不能勝之、
王下 16:6 當時<u>亞蘭</u>王<u>利汛</u>收復<u>以拉</u>、歸<u>亞蘭</u>、逐<u>猶大</u>人出<u>以拉</u>、<u>亞蘭</u>人 或作以東人至<u>以拉</u>居焉、直至今日、
王下 16:7 <u>亞哈斯</u>遣使見<u>亞述</u>王<u>提革拉毘列色</u>曰、我乃王之僕、王之子、今<u>亞蘭</u>王與<u>以色列</u>王攻我、求王來救我脫於其手、
王下 16:8 <u>亞哈斯</u>以主殿及王宮之府庫所有金銀、餽<u>亞述</u>王、
王下 16:9 <u>亞述</u>王允其所請、遂上攻<u>大瑪色</u>取焉、擄其居民至<u>吉珥</u>、又殺<u>利汛</u>、
<h2> <u>亞哈斯</u>圖<u>大瑪色</u>祭臺式命<u>烏利雅</u>於<u>耶路撒冷</u>主殿院內循圖更建一祭臺
</h2>
王下 16:10 <u>亞哈斯</u>往<u>大瑪色</u>、迎<u>亞述</u>王<u>提革拉毘列色</u>、在<u>大瑪色</u>見一祭臺、遂圖其臺之規模、式樣、制度、遣人攜至祭司<u>烏利雅</u>所、
王下 16:11 <u>亞哈斯</u>王自<u>大瑪色</u>旋歸之先、祭司<u>烏利雅</u>建祭臺、循<u>亞哈斯</u>王自<u>大瑪色</u>所寄之圖而建、
王下 16:12 王自<u>大瑪色</u>至、見祭臺、則近於祭臺前、獻祭於其上、
王下 16:13 焚其火焚祭、素祭、又奠酒、以平安祭牲之血、灑於祭臺上、
王下 16:14 移主前之銅祭臺離殿前、由主殿與新祭臺間、移於新祭臺之北、
王下 16:15 <u>亞哈斯</u>王命祭司<u>烏利雅</u>曰、朝之火焚祭、夕之素祭、王之火焚祭、素祭、與國民之火焚祭、素祭、皆當焚於大祭臺、酒亦當奠於此祭臺、火焚祭牲及他祭牲之血、悉灑其上、銅祭臺當如何用、我再思之、 或作銅祭臺俟我問主時方用
王下 16:16 祭司<u>烏利雅</u>遵<u>亞哈斯</u>王所命而行、
<h2> <u>亞哈斯</u>私取聖殿之物
</h2>
王下 16:17 <u>亞哈斯</u>王移浴盤離其座、斷折盤座與其上之心、又移銅海、離負海之銅牛上、置於鋪石處、
王下 16:18 主之殿宇所建安息日用有蓋之游廊、 安息日用有蓋之游廊或作安息日用之棚與王由外入殿所過之廊、<u>亞哈斯</u>為<u>亞述</u>王悉除於主之殿宇、
<h2> <u>亞哈斯</u>卒子<u>希西家</u>繼其位
</h2>
王下 16:19 <u>亞哈斯</u>其餘之事、凡其所行、俱載於<u>猶大</u>列王記、
王下 16:20 <u>亞哈斯</u>與列祖同寢、偕列祖葬於<u>大衛</u>之城、子<u>希西家</u>繼之為王、
王下 17:1 <h2><u>何西阿</u>為<u>以色列</u>王行惡於主前</h2> <u>猶大</u>王<u>亞哈斯</u>十二年、<u>以拉</u>子<u>何西阿</u>即位為<u>以色列</u>王、都<u>撒瑪利亞</u>、在位九年、
王下 17:2 行惡於主前、第不至如其前之<u>以色列</u>王、
<h2> <u>何西阿</u>服<u>亞述</u>王<u>撒縵以色</u>與之納貢
</h2>
王下 17:3 <u>亞述</u>王<u>撒縵以色</u>來攻<u>何西阿</u>、<u>何西阿</u>臣服之而納貢焉、
<h2> 旋蓄異謀通好於<u>伊及</u>王<u>瑣</u>乃為<u>亞述</u>王所禁
</h2>
王下 17:4 其後<u>何西阿</u>謀叛<u>亞述</u>王、遣使與<u>伊及</u>王<u>瑣</u>通好、不復與<u>亞述</u>王納貢、如前之歲歲所為、<u>亞述</u>王既知之、則禁錮之、囚於獄、
王下 17:5 <u>亞述</u>王來、遍攻<u>以色列</u>地、至<u>撒瑪利亞</u>、圍困之、歷三年、
王下 17:6 <u>何西阿</u>九年、<u>亞述</u>王取<u>撒瑪利亞</u>、擄<u>以色列</u>人至<u>亞述</u>、使居<u>歌散</u>河旁之<u>哈臘</u>與<u>哈博</u>、 或作使居哈臘與歌散之哈博河濱及<u>瑪代</u>之城邑、
<h2> <u>以色列</u>人獲罪於主京都<u>撒瑪利亞</u>陷國滅民被擄至敵邦
</h2>
王下 17:7 此因<u>以色列</u>人獲罪於主其天主、天主昔導之出<u>伊及</u>、脫於<u>伊及</u>王<u>法老</u>之手、彼反敬畏他神、
王下 17:8 昔主於<u>以色列</u>人前、逐異族之民、<u>以色列</u>人乃從其習俗、亦從<u>以色列</u>王擅設之陋規、
王下 17:9 <u>以色列</u>人私行非法、背逆主其天主、自戍樓以及鞏固之城、各處建築邱壇、
王下 17:10 在各高岡上、各茂樹下、立柱像與亞舍拉、 亞舍拉或作木偶
王下 17:11 在諸邱壇上焚香、效主在其前所逐異族之民、行諸惡事、干犯主怒、
王下 17:12 主曾禁之曰、勿拜偶像、而彼反拜之、
王下 17:13 主藉諸先知與諸先見、警戒<u>以色列</u>人及<u>猶大</u>人曰、當棄惡行、守我誡命法度、循我所命爾列祖、又藉我僕眾先知授爾之律法、
王下 17:14 斯民不聽、強項不馴、不信主其天主、與其列祖無異、
王下 17:15 違棄主之律例、及主與其列祖所立之約、並主警戒之言、從虛無之神、行虛妄之事、主命之勿效四周異邦人所為、彼反從之、
王下 17:16 棄主其天主之一切誡命、鎔鑄二犢、立亞舍拉、 亞舍拉或作木偶崇拜天之萬象、奉事<u>巴力</u>、
王下 17:17 焚獻子女、 原文作使其子女過於火用邪術、信卜筮、專行惡於主前、干犯其怒、
王下 17:18 主甚怒<u>以色列</u>人、逐於其前、所留者惟<u>猶大</u>一支派而已、
王下 17:19 <u>猶大</u>人亦不守主其天主之誡命、從<u>以色列</u>人擅設之陋規、
王下 17:20 於是主棄<u>以色列</u>全族、降以災禍、付於敵手而被擄、終逐之離於其前、
王下 17:21 <u>以色列</u>人自<u>大衛</u>家奪國、立<u>尼八</u>子<u>耶羅波安</u>為王、<u>耶羅波安</u>誘<u>以色列</u>人違背主、陷於大罪、
王下 17:22 <u>以色列</u>人從<u>耶羅波安</u>所為、不離其諸罪、
王下 17:23 以致主逐<u>以色列</u>人離於其前、循主籍其僕眾先知所言、於是<u>以色列</u>人被擄、離故土而至<u>亞述</u>、迄於今日、○
<h2> <u>亞述</u>王令異族民移居<u>撒瑪利亞</u>諸邑因受獸擾乃敬天主第仍敬別神
</h2>
王下 17:24 <u>亞述</u>王使人自<u>巴比倫</u>、<u>古他</u>、<u>亞瓦</u>、<u>哈末</u>、<u>西法瓦音</u>、來居<u>撒瑪利亞</u>諸邑、以代<u>以色列</u>人、遂據<u>撒瑪利亞</u>、居其城邑、
王下 17:25 始居之時、斯民不敬畏主、故主使獅至其中、噬斃其人、
王下 17:26 或告<u>亞述</u>王曰、王所遷徙之民、使居<u>撒瑪利亞</u>諸邑者、不識斯地之神之典章、故斯地之神、使獅至而噬斃其人、因不識斯地之神之典章、
王下 17:27 <u>亞述</u>王命曰、爾曹自斯地所擄之祭司、可返其一、使居斯地、以斯地之神之典章、教誨於眾、
王下 17:28 於是自<u>撒瑪利亞</u>被擄之祭司一人、來居<u>伯特利</u>、教眾當如何敬畏主、
王下 17:29 然各族之民、在所居之諸邑、各造己之神像、置於<u>撒瑪利亞</u>人所造諸邱壇之室、
王下 17:30 <u>巴比倫</u>人造<u>疎割比訥</u>像、<u>古他</u>人造<u>匿甲</u>像、<u>哈末</u>人造<u>亞示瑪</u>像、
王下 17:31 <u>亞瓦</u>人造<u>匿哈</u>與<u>他珥他</u>像、<u>西法瓦音</u>人以火焚子、獻於<u>西法瓦音</u>之神<u>亞得米勒</u>與<u>亞拿米勒</u>、
王下 17:32 又畏懼主隨意從其中擇人、立為邱壇之祭司、為之在邱壇之室獻祭崇拜、
王下 17:33 如是、斯民又敬畏主、又服事己之諸神、自何邦遷徙、仍循其邦之習俗、
王下 17:34 至於今日、尚循前之習俗而行、不專心敬畏主、亦不專守己之規例法度、並不遵主所命<u>雅各</u>後裔之律法誡命、<u>雅各</u>即昔主賜名<u>以色列</u>者、
王下 17:35 昔主與<u>雅各</u>後裔立約、命之曰、勿敬畏他神、勿崇拜、勿奉事、勿祭祀、
王下 17:36 惟當敬畏崇拜祭祀主、即以大力大能導爾出<u>伊及</u>者、
王下 17:37 主所錄以示爾之規例典章律法誡命、爾當永守遵行、勿敬畏他神、
王下 17:38 我與爾所立之約、爾勿忘之、勿敬畏他神、
王下 17:39 惟敬畏主爾之天主、則將救爾脫於諸敵手、
王下 17:40 彼眾竟不聽從、仍循前之習俗而行、○
王下 17:41 斯諸族又敬畏主、又事其偶像、子子孫孫咸如斯、其祖所行、彼眾亦行之、至於今日、
王下 18:1 <h2><u>希西家</u>為王行善於主前</h2> <u>以色列</u>王<u>以拉</u>子<u>何西阿</u>三年、<u>猶大</u>王<u>亞哈斯</u>子<u>希西家</u>、即位為王、
王下 18:2 即位時、年二十有五歲、都<u>耶路撒冷</u>、在位二十九年、其母乃<u>撒迦利雅</u>女、名<u>亞比</u>、
<h2> 廢除偶像淫祀因而利達
</h2>
王下 18:3 <u>希西家</u>行善於主前、效其祖<u>大衛</u>一切所行、
王下 18:4 廢邱壇、毀諸柱像、斫亞舍拉、擊碎<u>摩西</u>所作之銅蛇、蓋至於斯時、<u>以色列</u>人向銅蛇焚香、稱之曰<u>尼胡施坦</u>、 尼胡施坦譯即銅蛇像之義
王下 18:5 <u>希西家</u>惟倚賴主<u>以色列</u>之天主、在其後<u>猶大</u>列王無有如之者、其前亦無有焉、
王下 18:6 <u>希西家</u>親慕主、永不離主、守主所諭<u>摩西</u>之諸誡命、
王下 18:7 主祐之、無論何往、無下亨通、故不受<u>亞述</u>王之轄制、亦不臣事之、
王下 18:8 擊<u>非利士</u>人、攻其地至於<u>迦撒</u>、與其四境、自戍樓以及鞏固之城、○
<h2> <u>以色列</u>人因罪致國滅亡民被擄至敵邦
</h2>
王下 18:9 <u>希西家</u>王四年、即<u>以色列</u>王<u>以拉</u>子<u>何西阿</u>七年、<u>亞述</u>王<u>撒縵以色</u>上而環攻<u>撒瑪利亞</u>、
王下 18:10 圍困三年、遂取其城、<u>希西家</u>六年、<u>以色列</u>王<u>何西阿</u>九年、<u>撒瑪利亞</u>失陷、
王下 18:11 <u>亞述</u>王擄<u>以色列</u>人至<u>亞述</u>、使居<u>歌散</u>河旁之<u>哈臘</u>與<u>哈博</u>、 或作使居哈臘與歌散之哈博河濱及<u>瑪代</u>之城邑、
王下 18:12 皆因彼不聽從主其天主之言、違背主約、主之僕<u>摩西</u>所命者、不聽從、不遵行、○
<h2> <u>亞述</u>王<u>西拿基立</u>入<u>猶大</u>境攻取城邑
</h2>
王下 18:13 <u>希西家</u>王十四年、<u>亞述</u>王<u>西拿基立</u>上、攻<u>猶大</u>一切鞏固之城而取之、
<h2> <u>猶大</u>王<u>希西家</u>賄以金銀欲使之返
</h2>
王下 18:14 <u>猶大</u>王<u>希西家</u>遣人往<u>拉吉</u>、見<u>亞述</u>王曰、我知罪矣、求王離我國、凡王罰我者、我必當之、<u>亞述</u>王罰<u>猶大</u>王<u>希西家</u>銀二百他連得、金二十他連得、  他連得見十五章十九節小註
王下 18:15 <u>希西家</u>遂以主殿與王宮之府庫所有之銀、悉饋<u>亞述</u>王、
王下 18:16 當時<u>猶大</u>王<u>希西家</u>將主殿門扉之金、與己所蔽於殿柱之金、悉剝而取之、饋<u>亞述</u>王、
<h2> <u>亞述</u>王復遣將<u>拉伯沙基</u>譏詆<u>希西家</u>又以褻瀆言誘民叛其主
</h2>
王下 18:17 <u>亞述</u>王遣<u>他坦</u>、<u>拉伯撒利</u>、<u>拉伯沙基</u>、統率大軍、自<u>拉吉</u>往<u>耶路撒冷</u>攻<u>希西家</u>王、既至<u>耶路撒冷</u>、立於上池之引水溝旁、此上池在漂工 漂工或作濯衣田之道側、
王下 18:18 呼王時、有家宰<u>希勒家</u>子<u>以利雅敬</u>、繕寫<u>舍伯那</u>、史官<u>亞薩</u>子<u>約亞</u>、俱出而見之、
王下 18:19 <u>拉伯沙基</u>謂之曰、爾曹告<u>希西家</u>曰、<u>亞述</u>大王如是云、爾何所恃耶、
王下 18:20 爾自言有計謀、有勇力、足以交戰、此言俱虛、爾今恃誰而敢背逆我耶、
王下 18:21 爾恃<u>伊及</u>乎、豈知此即如已折之葦人倚之、必刺通其手、凡恃<u>伊及</u>王<u>法老</u>者亦若是、
王下 18:22 爾曹或告我曰、我儕恃主我之天主、乃<u>希西家</u>曾廢其邱壇與祭臺、命<u>猶大</u>人及<u>耶路撒冷</u>居民曰、但當在<u>耶路撒冷</u>在此祭臺前崇拜、
王下 18:23 今爾與我主<u>亞述</u>王和好、則我予爾馬二千、爾能有馬卒乘之乎、
王下 18:24 既不能、何能禦我主王之臣僕中至微之武士長乎、爾恃<u>伊及</u>、望得戰車馬卒乎、 亦徒然也、
王下 18:25 今我來攻此城 城原文作處而毀之、非無主之旨、主命我來攻此國而滅之、
王下 18:26 <u>希勒家</u>子<u>以利雅敬</u>、與<u>舍伯那</u>、<u>約亞</u>、告<u>拉伯沙基</u>曰、求爾用<u>亞蘭</u>言與我語、蓋我儕識之、勿用<u>猶大</u>言與我語、恐城上之民聞之、
王下 18:27 <u>拉伯沙基</u>謂之曰、我主王遣我、豈使我以此言僅告爾主王與爾乎、非使我告坐於城上之民、將偕爾食己糞飲己溺者乎、
王下 18:28 <u>拉伯沙基</u>遂立、用<u>猶大</u>言大聲呼曰、爾曹須聽<u>亞述</u>大王之言、
王下 18:29 王如是云、勿為<u>希西家</u>所誘、彼不能救爾脫於我手、
王下 18:30 勿聽<u>希西家</u>使爾恃主之言、彼曰、主必救我、此城不至陷於<u>亞述</u>王手、
王下 18:31 勿聽<u>希西家</u>之言、蓋<u>亞述</u>王如是云、爾當與我修好、出而降我、則爾可各食己葡萄樹及無花果樹之果、各飲己井之水、
王下 18:32 迨我來遷爾至一地、與爾地無異、即有穀、有酒、有各類食物、 有各類食物原文作有餅有葡萄園、有油果樹、有蜜之地、使爾得生、不至於死、<u>希西家</u>誘爾曰、主必救我儕、爾勿聽之、
王下 18:33 列國之諸神、何嘗有一神、救其國脫於<u>亞述</u>王手、
王下 18:34 <u>哈末</u>與<u>亞巴</u>之神安在、<u>西法瓦音</u>、<u>希拿</u>、<u>以瓦</u>之神安在、<u>撒瑪利亞</u>之神、何嘗救<u>撒瑪利亞</u>脫於我手乎、
王下 18:35 列國之諸神中、有誰救其國脫於我手、獨主能救<u>耶路撒冷</u>脫於我手乎、
王下 18:36 民靜默、不答一言、因王命曰、勿答之、
王下 18:37 家宰<u>希勒家</u>子<u>以利雅敬</u>、繕寫<u>舍伯那</u>、史官<u>亞薩</u>子<u>約亞</u>、自裂其衣、至<u>希西家</u>前、<u>以拉伯沙基</u>之言告之、
王下 19:1 <h2><u>希西家</u>聞<u>拉伯沙基</u>之言甚憂鬱遂遣人往見先知<u>以賽亞</u>請為國禱主</h2> <u>希西家</u>聞之、自裂其衣、披粗麻、入主之殿、
王下 19:2 遣家宰<u>希勒家</u>子<u>以利雅敬</u>、繕寫<u>舍伯那</u>、及祭司之長老、俱披粗麻、往見<u>亞摩斯</u>子先知<u>以賽亞</u>、
王下 19:3 曰、<u>希西家</u>如是云、今日乃急難禍患 禍患或作譴責羞辱 羞辱或作褻瀆之日、若婦將分娩、而無力生子、
王下 19:4 <u>亞述</u>王遣<u>拉伯沙基</u>毀謗永生天主、主爾之天主、或聞其言而加以譴責、求爾為此尚存之餘民祈禱、
<h2> <u>以賽亞</u>以言慰之
</h2>
王下 19:5 <u>希西家</u>王之臣僕、至<u>以賽亞</u>前、
王下 19:6 <u>以賽亞</u>謂之曰、爾 返造爾主王曰、主如是云、爾聞<u>亞述</u>王之臣僕褻瀆我、勿因其言而懼、
王下 19:7 我將使之聞風聲、立意歸其故土、在彼為刀所殺、○
王下 19:8 <u>拉伯沙基</u>聞<u>亞述</u>王已離<u>拉吉</u>、遂返、適遇<u>亞述</u>王攻<u>立拿</u>、
<h2> <u>西拿基立</u>往迎<u>古實</u>王<u>特哈加</u>與之戰先致書於<u>希西家</u>王書中多褻瀆語
</h2>
王下 19:9 <u>亞述</u>王聞<u>古實</u>王<u>特哈加</u>出、欲與之戰、遂復遣使於<u>希西家</u>曰、
王下 19:10 當如是告<u>猶大</u>王<u>希西家</u>曰、爾勿為爾恃之神所惑、自言<u>耶路撒冷</u>必不至陷於<u>亞述</u>王手、
王下 19:11 <u>亞述</u>列王如何待列國、如何翦滅列國、爾亦必聞之、獨爾能得免乎、
王下 19:12 我祖所毀滅之列國、<u>歌散</u>、<u>哈蘭</u>、<u>利薛</u>、及居<u>提拉撒</u>之<u>伊甸</u>族、彼諸國之神、何嘗救其國耶、
王下 19:13 <u>哈末</u>之王安在、<u>亞珥拔</u>之王安在、<u>西法瓦音</u>邑之王安在、<u>希拿</u>與<u>以瓦</u>之王安在、  此節所言之王即神也
<h2> <u>希西家</u>禱主
</h2>
王下 19:14 <u>希西家</u>自使者手接書讀之、既畢、遂上主之殿、以書展於主前、
王下 19:15 <u>希西家</u>禱於主前曰、居二基路伯間主<u>以色列</u>之天主歟、惟主為天下萬國之天主、天地乃主所造、
王下 19:16 求主側耳垂聽、求主啟目垂顧、聽<u>西拿基立</u>遣使毀謗永生天主之言、
王下 19:17 主歟、<u>亞述</u>列王、毀滅列族之民與其國、以火焚其神、此事誠有、但其神非天主、 非天主或作非真神乃木石之偶像、人手所造者、故被毀滅、
王下 19:18 a
王下 19:19 今求主我之天主、救我脫於<u>亞述</u>王手、使天下萬國、咸知主獨為天主、○
<h2> <u>以賽亞</u>預言<u>西拿基立</u>必因驕致禍<u>郇</u>城必復興盛
</h2>
王下 19:20 <u>亞摩斯</u>子<u>以賽亞</u>、遣人告<u>希西家</u>曰、主<u>以色列</u>之天主如是云、爾緣<u>亞述</u>王之故所禱於我者、我已聞之、
王下 19:21 主指<u>亞述</u>王云、<u>郇</u>民 民原文作女藐視爾、嬉笑爾、<u>耶路撒冷</u>民 民原文作女於爾之後搖首、
王下 19:22 爾毀謗誰、褻瀆誰、揚爾聲、高爾目、欲攻誰耶、乃攻<u>以色列</u>之聖者、
王下 19:23 爾藉使者毀謗主云、我率戰車眾多、登山巔、至<u>利巴嫩</u>山旁、伐柏香木之高者、柏樹之美者、我已至其境之極處、至其茂密樹林、
王下 19:24 我在異邦掘井飲水、我將<u>伊及</u>諸河、以足之掌而踐涸之、
王下 19:25 主曰、如是之事、乃我自元始所作、自上古所定、爾豈未之聞乎、今爾使鞏固之城、變為瓦礫、亦為我所使、
王下 19:26 故其中居民皆荏弱無力、驚惶羞愧、乃如田草、如青蔬、如屋上之草、如未成而槁之禾苗、
王下 19:27 爾之居處、爾之出入、爾之怒號向我、我俱知之矣、
王下 19:28 因爾之怒號向我、又聞爾驕傲之聲、故必穿環於爾鼻、置勒於爾口、使爾由來道而返、
王下 19:29 <u>希西家</u>乎、今我示爾一事、可以為徵、今年斯民必食不種而生之穀、明年亦食自生之穀、第三年乃可稼可穡、栽植葡萄園而食其果、
王下 19:30 <u>猶大</u>族避難之遺民、仍必下盤根、上結實、
王下 19:31 必有遺民自<u>耶路撒冷</u>而出、必有避難者出自<u>郇</u>山、主因熱中必成其事、
王下 19:32 故主論<u>亞述</u>王曰、彼必不入此城、不射矢於其中、不執干戈至於其前、不築壘以攻之、
王下 19:33 必由所來之道而返、必不入此城、此乃主所言、
王下 19:34 我必為己、又為我僕<u>大衛</u>之故、捍衛此城、救援此城、○
<h2> 主之使者擊滅<u>亞述</u>軍
</h2>
王下 19:35 是夜、主之使者出、在<u>亞述</u>營殺十八萬五千人、蚤起視之、惟屍而已、
<h2> <u>西拿基立</u>歸<u>尼尼微</u>為其子所弒
</h2>
王下 19:36 <u>亞述</u>王<u>西拿基立</u>遂返、居於<u>尼尼微</u>、
王下 19:37 一日、崇拜於其神<u>尼斯洛</u>殿、其子<u>亞得米勒</u>與<u>沙利色</u>、以刃弒之、乃遁於<u>亞拉臘</u>地、其子<u>以撒哈頓</u>繼之為王、
王下 20:1 <h2><u>希西家</u>遘疾瀕死遂禱主</h2> 是時<u>希西家</u>遘疾瀕死、<u>亞摩斯</u>子先知<u>以賽亞</u>來見之、曰、主如是云、爾當遺命於家、因爾必死、不能生矣、
王下 20:2 <u>希西家</u>面壁禱主曰、
王下 20:3 求主垂念我在主前行動誠實、一心不貳、行善於主前、<u>希西家</u>哭甚哀、
<h2> 主藉先知<u>以賽亞</u>許延其壽十五載
</h2>
王下 20:4 <u>以賽亞</u>出、尚未至中院、 或作以賽亞尚未出中院遂蒙主默示、命之曰、
王下 20:5 爾返告我民之君<u>希西家</u>曰、主爾祖<u>大衛</u>之天主如是云、我已聞爾禱、已見爾淚、必愈爾病、至第三日、必得上我殿、
王下 20:6 我必增爾壽十五年、必救爾與此城脫於<u>亞述</u>王手、我必為己、又為我僕<u>大衛</u>之故、捍衛此城、
王下 20:7 <u>以賽亞</u>曰、當取一無花果餅、遂取之、敷於王之患處、王即愈、
王下 20:8 未愈之先、<u>希西家</u>問<u>以賽亞</u>曰、主使我痊愈、至第三日得上主殿、以何為徵、
<h2> 日影退十度以證主言必驗
</h2>
王下 20:9 <u>以賽亞</u>曰、主必應所言、有一事可以為徵、爾欲 日影前進十度乎、或後退十度乎、
王下 20:10 <u>希西家</u>曰、影前進十度、尚為易事、我欲影後退十度、
王下 20:11 先知<u>以賽亞</u>籲主、主使<u>亞哈斯</u>日晷上前進之影後退十度、○
<h2> <u>巴比倫</u>王<u>比羅達巴拉但</u>聞此奇事遂遣使問<u>希西家</u>安<u>希西家</u>乃將國中一切寶盡使之觀
</h2>
王下 20:12 當時<u>巴比倫</u>王<u>巴拉但</u>子<u>比羅達巴拉但</u> 比羅達巴拉但或作米羅達巴拉但聞<u>希西家</u>病愈、 遣使致書、餽禮物於<u>希西家</u>、
王下 20:13 <u>希西家</u>聞使者之言、 則喜、以其家之寶物、金、銀、香品、寶膏、武庫之器械、及府庫中一切所有者、俱使之觀、凡王宮及全國所有者、無一不使之觀、
王下 20:14 先知<u>以賽亞</u>來見<u>希西家</u>王曰、此人何言、自何而來見爾、<u>希西家</u>曰、自遠方、自<u>巴比倫</u>來、
王下 20:15 曰、彼於王宮曾見何物、<u>希西家</u>曰、凡我家所有者、彼悉觀之、我府庫中所有者、無一不使之觀、
<h2> <u>以賽亞</u>聞之乃預言<u>巴比倫</u>王必來滅國擄民
</h2>
王下 20:16 <u>以賽亞</u>謂<u>希西家</u>曰、爾當聽主之言、
王下 20:17 時日必至、爾家中所有之物、與爾列祖所積蓄至於今日者、俱遷至<u>巴比倫</u>、不遺一物、此乃主所言、
王下 20:18 爾之子孫、由爾所生者、為人所擄、在<u>巴比倫</u>王宮為宦官、
王下 20:19 <u>希西家</u>謂<u>以賽亞</u>曰、爾所傳主之言甚善、又曰、 或作自思曰我在世之日、仍享平康、遇誠實 遇誠實或作不遭變足矣、
王下 20:20 <u>希西家</u>其餘之事、與其一切勇力、以及鑿池掘溝、引水入邑、俱載於<u>猶大</u>列王記、
<h2> <u>希西家</u>卒子<u>瑪拿西</u>繼其位
</h2>
王下 20:21 <u>希西家</u>與列祖同寢、子<u>瑪拿西</u>繼之為王、
王下 21:1 <h2><u>瑪拿西</u>為王行諸邪惡於主前多行不義干厥震怒</h2> <u>瑪拿西</u>即位時、年十有二歲、都<u>耶路撒冷</u>、在位五十五年、其母名<u>協西巴</u>、
王下 21:2 <u>瑪拿西</u>行惡於主前、昔主於<u>以色列</u>人前逐異族之民、<u>瑪拿西</u>效其所行可憎之事、
王下 21:3 復建父<u>希西家</u>所毀之邱壇、亦為<u>巴力</u>設壇、亦立亞舍拉、效<u>以色列</u>王<u>亞哈</u>所為、又崇拜奉事天之萬象、 天之萬象原文作天之眾軍下同
王下 21:4 在主之殿宇建數祭壇、昔主曰、我必使我名永在<u>耶路撒冷</u>、所言即指此殿宇、<u>瑪拿西</u>在主殿之二院、為天之萬象建壇、
王下 21:5 a
王下 21:6 焚獻其子、 原文作使其子過於火又占卜、用邪術、設立交鬼者及巫覡、多行惡於主前、干犯主怒、
王下 21:7 又在主殿置所作之<u>亞舍拉</u>偶像、昔主諭<u>大衛</u>及其子<u>所羅門</u>曰、我於<u>以色列</u>諸支派中、所選<u>耶路撒冷</u>及此殿、我必使我名在其中、至於永遠、
王下 21:8 如<u>以色列</u>人謹守遵行凡我所命之者、及我僕<u>摩西</u>所命之一切律法、則我不復使之遷移、 遷移原文作移足離我所賜其列祖之地、
王下 21:9 乃民不聽從、<u>瑪拿西</u>誘之作惡、較主在<u>以色列</u>人前所滅異族之民尤甚、
<h2> 主藉諸先知預言<u>猶大</u>必遘大禍
</h2>
王下 21:10 主藉其僕諸先知曰、
王下 21:11 因<u>猶大</u>王<u>瑪拿西</u>行此諸可憎之事、較昔<u>亞摩利</u>人所行尤甚、使<u>猶大</u>人崇拜所作之偶像、陷於罪愆、
王下 21:12 因此主<u>以色列</u>之天主如是云、我必降禍於<u>耶路撒冷</u>及<u>猶大</u>、使凡聞之者兩耳鳴震、
王下 21:13 我將以 量<u>撒瑪利亞</u>之繩、與 權<u>亞哈</u>家之錘、施於<u>耶路撒冷</u>、 或作昔我滅撒瑪利亞及亞哈家必循此準繩以滅耶路撒冷必拭去<u>耶路撒冷</u>、如人拭盂即覆之、
王下 21:14 我必棄我民 民原文作業之餘者、付於敵手、使敵人擄掠攘奪、
王下 21:15 因其行惡於我前、自其列祖出<u>伊及</u>至於今日、恆干我怒、
王下 21:16 <u>瑪拿西</u>獲罪、使<u>猶大</u>人陷於罪、行惡於主前、此外又多流無辜之血、遍<u>耶路撒冷</u>四境、
王下 21:17 <u>瑪拿西</u>其餘之事、凡其所行、及其所犯之罪、俱載於<u>猶大</u>列王記、
<h2> <u>瑪拿西</u>卒子<u>亞們</u>繼其位
</h2>
王下 21:18 <u>瑪拿西</u>與列祖同寢、葬於己宮之園、即<u>烏撒</u>園、子<u>亞們</u>繼之為王、○
王下 21:19 <u>亞們</u>即位時、年二十有二歲、都<u>耶路撒冷</u>、在位二年、其母乃<u>約提巴</u>人<u>哈魯斯</u>女、名<u>米舒利密</u>、
<h2> <u>亞們</u>亦行惡於主前與其父無異
</h2>
王下 21:20 <u>亞們</u>行惡於主前、如父<u>瑪拿西</u>所行、
王下 21:21 效父之一切作為、奉事崇拜父所奉事之偶像、
王下 21:22 棄主其列祖之天主、不遵行主之道、
<h2> 其臣叛而弒之後國人殺叛黨立<u>亞們</u>子<u>約西亞</u>繼其位
</h2>
王下 21:23 <u>亞們</u>之臣僕謀叛、弒王於宮中、
王下 21:24 國人將弒王之叛黨盡殺之、立其子<u>約西亞</u>繼之為王、
王下 21:25 <u>亞們</u>其餘之事、凡其所行、俱載於<u>猶大</u>列王記、
王下 21:26 <u>亞們</u>葬於己墓、在<u>烏撒</u>園、子<u>約西亞</u>繼之為王、
王下 22:1 <h2><u>約西亞</u>八齡即位行善於主前</h2> <u>約西亞</u>即位時、年八歲、都<u>耶路撒冷</u>、在位三十一年、其母乃<u>波斯加</u>人<u>亞大雅</u>女、名<u>耶底大</u>、
王下 22:2 <u>約西亞</u>行善於主前、諸事效其祖<u>大衛</u>所行、不偏於左、不偏於右、
<h2> 十八年命修葺主殿
</h2>
王下 22:3 <u>約西亞</u>王十八年、王遣<u>米書蘭</u>孫<u>亞薩利</u>子、繕寫<u>沙番</u>、至主之殿、命曰、
王下 22:4 爾可往見大祭司<u>希勒</u>家、使核數守門者所取於民奉於主殿之銀、
王下 22:5 付於主殿理事者、以予在主殿工作之人、修葺主殿破壞之處、
王下 22:6 即予木工、建造之工役、及建墻者、亦用以購材木與鑿成之石、為修葺之用、
王下 22:7 以銀付於其手、無庸核數、因其理事誠實、
<h2> 大祭司<u>希勒家</u>得律法書於主殿讀於王前王甚恐乃遣人往見女先知<u>戶勒大</u>請為問主
</h2>
王下 22:8 祭司<u>希勒家</u>謂繕寫<u>沙番</u>曰、我在主殿得律法書、<u>希勒家</u>以書授<u>沙番</u>、<u>沙番</u>讀之、
王下 22:9 繕寫<u>沙番</u>復命於王曰、王之臣僕、已將主殿所貯之銀、傾而出之、付於主殿理事者、
王下 22:10 繕寫<u>沙番</u>又奏王曰、祭司<u>希勒家</u>以書授我、<u>沙番</u>遂讀於王前、
王下 22:11 王聞律法書之言、自裂其衣、
王下 22:12 王乃命祭司<u>希勒家</u>、<u>沙番</u>子<u>亞希甘</u>、<u>米該雅</u>子<u>亞革博</u>、繕寫<u>沙番</u>、王之內臣<u>亞撒雅</u>、曰、
王下 22:13 爾往、為我、為民、為<u>猶大</u>全族、因此書之言問於主、我列祖不聽從此書之言、不遵此書所載一切諭我之命而行、主之烈怒、必向我如火之烈、
<h2> <u>戶勒大</u>預言<u>耶路撒冷</u>必陷<u>猶大</u>國必滅又言災必降於<u>約西亞</u>崩後不使其目睹
</h2>
王下 22:14 有女先知<u>戶勒大</u>、乃掌禮服者、<u>哈珥哈斯</u>孫<u>特瓦</u>子、<u>沙龍</u>之妻、居<u>耶路撒冷</u>第二城中、祭司<u>希勒家</u>、<u>亞希甘</u>、<u>亞革博</u>、<u>沙番</u>、<u>亞撒雅</u>、咸往見之、與之語、
王下 22:15 <u>戶勒大</u>謂之曰、主<u>以色列</u>之天主如是云、遣爾來問我者、爾可告之曰、
王下 22:16 主如是云、我必降災於此處、及其居民、循<u>猶大</u>王所讀之書中言、
王下 22:17 因<u>猶大</u>人違棄我、焚香於他神、 他神或作異邦之神以其所為、干犯我怒、故我向此處震怒、如烈火不熄、
王下 22:18 <u>猶大</u>王遣爾曹問主、爾曹當如是告之曰、主<u>以色列</u>之天主如是云、爾 <u>約西亞</u>聞斯言、
王下 22:19 聞我指此處與其居民所言、曰、此處必為荒墟、居民必受咒詛、爾則中心敬服、於我前自卑、裂衣、哭於我前、故我俯聽爾、使爾平康歸爾列祖、歸爾墓中、我所將降於此處之諸災、不使爾目睹之、此乃主所言、使者返、復言於王、
王下 22:20 a
王下 23:1 <h2>王聚民為之宣讀律法書</h2> 王遣人召集<u>猶大</u>及<u>耶路撒冷</u>之諸長老、
王下 23:2 王乃上主殿、<u>猶大</u>人眾、<u>耶路撒冷</u>居民、祭司、先知、並一切民眾、無論老少、悉與王偕上、王讀主殿中所得之約書、使眾聞之、
<h2> 率民立約於主前一心一志奉事主廢偶像除淫祀
</h2>
王下 23:3 王立於臺上、在主前立約、必盡心盡意順從主、守主之誡命、法度、律例、以成此書所載之約言、民眾樂從此約、
王下 23:4 王命大祭司<u>希勒家</u>、與眾副祭司、及守殿門者、將為<u>巴力</u>、為<u>亞舍拉</u>、為天之萬象、所製之祭器、皆由主殿移之出、乃焚於<u>耶路撒冷</u>外、近<u>汲淪</u>溪之田間、攜其灰至<u>伯特利</u>、
王下 23:5 昔<u>猶大</u>列王立偽祭司、 偽祭司或作偶像之祭司在<u>猶大</u>諸邑及<u>耶路撒冷</u>四周、焚香於邱壇、今王悉廢之、又廢焚香於<u>巴力</u>、與日月星宿、 星宿或作十二躔度及天之一切眾星者、
王下 23:6 將亞舍拉、 亞舍拉或作木偶由主殿移之出、攜至<u>耶路撒冷</u>外、<u>汲淪</u>溪畔焚之、搗之成粉、揚於民之墓上、
王下 23:7 昔主殿旁有屋、為頑童所居、亦為婦女織<u>亞舍拉</u>幕之所、<u>約西亞</u>拆之、
王下 23:8 又自<u>猶大</u>諸邑、召諸祭司、污祭司焚香之邱壇、自<u>迦巴</u>至<u>別是巴</u>、又拆 城門之諸邱壇、即邑宰<u>約書亞</u>門前者、在城門之左、
王下 23:9 不許邱壇之祭司、登<u>耶路撒冷</u>主之祭臺、惟許其在同族 同族原文作兄弟中、食無酵餅、
王下 23:10 <u>約西亞</u>亦污<u>便欣嫩</u>谷之<u>陀法</u>、免人在彼以子女焚獻<u>摩洛</u>、
王下 23:11 昔<u>猶大</u>列王為日獻馬、畜於主殿門側、宦官<u>拿單米勒</u>附游廊 游廊原文作葩珥瓦珥之屋旁、<u>約西亞</u>去之、又將諸日車燬之、
王下 23:12 <u>猶大</u>列王在<u>亞哈斯</u>樓頂上、所建之祭壇、及<u>瑪拿西</u>在主殿之兩院中所建之祭壇、王悉毀之、速以其塵土傾於<u>汲淪</u>溪畔、
王下 23:13 昔<u>以色列</u>王<u>所羅門</u>、在<u>耶路撒冷</u>前、邪僻山 邪僻山或作油果山右、為<u>西頓</u>人可憎之神<u>亞斯大錄</u>、<u>摩押</u>人可憎之神<u>基抹</u>、<u>亞捫</u>族可憎之神<u>米勒公</u>、建諸邱壇、王悉污之、
王下 23:14 碎諸石像、斫諸亞舍拉、 亞舍拉或作木偶以骸骨充於其所、
<h2> 焚骸骨於<u>伯特利</u>壇以污之乃應先知之言
</h2>
王下 23:15 昔<u>尼八</u>子<u>耶羅波安</u>、使<u>以色列</u>人陷於罪者、在<u>伯特利</u>作祭壇、立邱壇、<u>約西亞</u>毀其祭壇與邱壇、又焚邱壇 之室、搗之成粉、並焚亞舍拉、 或作又毀伯特利之壇即昔尼八子耶羅波安使以色列人陷於罪者所作之邱壇又焚邱壇之室搗之成粉並焚亞舍拉
王下 23:16 <u>約西亞</u>回顧、見在山之墓、遣人取墓中之骨、焚於壇以污之、應昔神人奉主命所宣之言、
王下 23:17 <u>約西亞</u>曰、我見彼有碑、斯何碑也、邑人告之曰、昔有神人自<u>猶大</u>而來、預言王所行於<u>伯特利</u>壇之事、此其墓 之碑也、
王下 23:18 <u>約西亞</u>曰、勿犯之、勿遷其骨、遂不遷其骨、亦不遷<u>撒瑪利亞</u>先知之骨、
王下 23:19 昔<u>以色列</u>列王、在<u>撒瑪利亞</u>諸邑、建邱壇之室、干犯主怒、<u>約西亞</u>除之、無異於<u>伯特利</u>所行、
王下 23:20 以邱壇之祭司、殺於壇上、亦焚人骨於壇上、遂返<u>耶路撒冷</u>、○
<h2> 命民守逾越節
</h2>
王下 23:21 王命民眾曰、當在主爾之天主前、守逾越節、循此約書所載、
王下 23:22 <u>約西亞</u>王十八年、在<u>耶路撒冷</u>守逾越節於主前、自士師治<u>以色列</u>人之時、以及<u>以色列</u>列王、<u>猶大</u>列王之時、從未守若是之逾越節、
王下 23:23 a
王下 23:24 <u>約西亞</u>將<u>猶大</u>國及<u>耶路撒冷</u>邑、所有交鬼者及巫覡、家堂偶像 家堂偶像原文作提拉平與神像、並一切可憎者、盡行除滅、遵祭司<u>希勒家</u>在主殿所得律法書記載之言、
王下 23:25 <u>約西亞</u>盡心盡意盡力歸向主、遵行<u>摩西</u>之一切律法、其前無王如之、其後亦無王如之、
<h2> 主仍未回瞋
</h2>
王下 23:26 然主向<u>猶大</u>所發之烈怒、仍然不息、因<u>瑪拿西</u>諸事干犯主怒、
王下 23:27 主曰、我將自我前除<u>猶大</u>、如我曾除<u>以色列</u>然、昔我選此邑<u>耶路撒冷</u>與此殿宇、曰、我名必在其中、今則棄之、
王下 23:28 <u>約西亞</u>其餘之事、凡其所行、俱載於<u>猶大</u>列王記、○
<h2> <u>約西亞</u>激<u>伊及</u>王<u>法老尼哥</u>與之戰乃陣亡於<u>米吉多</u>
</h2>
王下 23:29 當<u>約西亞</u>之時、<u>伊及</u>王<u>法老尼哥</u>、往<u>伯拉</u>河以攻<u>亞述</u>王、<u>約西亞</u>往禦之、至<u>米吉多</u>、<u>伊及</u>王見之、為其所殺、
<h2> 國人立其子<u>約哈斯</u>繼其位
</h2>
王下 23:30 <u>約西亞</u>之僕以車載其屍、自<u>米吉多</u>送至<u>耶路撒冷</u>、葬於其墓、國民膏<u>約西亞</u>子<u>約哈斯</u>、立之為王、以繼其父、○
王下 23:31 <u>約哈斯</u>即位時、年二十有三歲、都<u>耶路撒冷</u>、在位三月、其母乃<u>立拿</u>人<u>耶利米</u>女、名<u>哈慕他</u>、
王下 23:32 <u>約哈斯</u>行惡於主前、效其列祖一切所行、
王下 23:33 <u>法老尼哥</u>囚之於<u>哈末</u>地之<u>利比拉</u>、不許其在<u>耶路撒冷</u>為王、又罰<u>猶大</u>國銀一百他連得、金一他連得、  他連得見十五章十九節小註
<h2> <u>伊及</u>王<u>法老尼哥</u>幽<u>約哈斯</u>立其弟<u>約雅敬</u>為王
</h2>
王下 23:34 <u>法老尼哥</u>使<u>約西亞</u>子<u>以利雅敬</u>、繼父<u>約西亞</u>為王、易名<u>約雅敬</u>、攜<u>約哈斯</u>至<u>伊及</u>、<u>約哈斯</u>死於彼、
王下 23:35 <u>約雅敬</u>以金銀予<u>法老</u>、向國民徵取、遵<u>法老</u>之命予<u>法老</u>、循各人之力定數、向國民徵金銀、以予<u>法老尼哥</u>、○
王下 23:36 <u>約雅敬</u>即位時、年二十有五歲、都<u>耶路撒冷</u>、在位十一年、其母乃<u>魯瑪</u>人<u>毘大亞</u>女、名<u>西布大</u>、
<h2> <u>約雅敬</u>行惡於主前
</h2>
王下 23:37 <u>約雅敬</u>行惡於主前、效其列祖一切所行、
王下 24:1 <h2><u>巴比倫</u>王<u>尼布甲尼撒</u>徵<u>猶大</u> <u>約雅敬</u>臣之三載後叛之自取滅亡</h2> 當<u>約雅敬</u>時、<u>巴比倫</u>王<u>尼布甲尼撒</u>上 <u>猶大</u>、<u>約雅敬</u>臣服之、歷三年、後叛之、
王下 24:2 主使<u>迦勒底</u>軍、<u>亞蘭</u>軍、<u>摩押</u>軍、<u>亞捫</u>軍、來攻<u>約雅敬</u>、侵犯<u>猶大</u>以滅之、應主藉其僕眾先知所言、
王下 24:3 <u>猶大</u>遘此災、乃由主所命、欲除之於其前、皆因<u>瑪拿西</u>所作之罪惡、
王下 24:4 亦因其流無辜之血、徧於<u>耶路撒冷</u>、此罪主決不赦免、
王下 24:5 <u>約雅敬</u>其餘之事、凡其所行、俱載於<u>猶大</u>列王記、
<h2> 子<u>約雅斤</u>繼其位
</h2>
王下 24:6 <u>約雅敬</u>與列祖同寢、子<u>約雅斤</u>繼之為王、
<h2> <u>巴比倫</u>王敗<u>伊及</u>王
</h2>
王下 24:7 <u>伊及</u>王不敢再離其國而出徵、因自<u>伊及</u>河至<u>伯拉</u>河、<u>伊及</u>王所得之地、<u>巴比倫</u>王俱取之、○
王下 24:8 <u>約雅斤</u>即位時、年十有八歲、都<u>耶路撒冷</u>、在位三月、其母乃<u>耶路撒冷</u>人<u>以利拿單</u>女、名<u>尼護施他</u>、
<h2> <u>約雅斤</u>行惡於主前
</h2>
王下 24:9 <u>約雅斤</u>行惡於主前、效其父一切所行、
<h2> <u>耶路撒冷</u>受圍<u>約雅斤</u>同眷屬群臣以及民眾寶物悉擄至<u>巴比倫</u>
</h2>
王下 24:10 是時、<u>巴比倫</u>王<u>尼布甲尼撒</u>之軍、 軍旅原文作臣僕下同上至<u>耶路撒冷</u>、於是城被圍困、
王下 24:11 <u>巴比倫</u>王<u>尼布甲尼撒</u>之軍旅、圍城時、<u>巴比倫</u>王<u>尼布甲尼撒</u>親至以攻城、
王下 24:12 <u>巴比倫</u>王第八年、<u>猶大</u>王<u>約雅斤</u>偕其母與臣僕、牧伯、宦官、皆出而降<u>巴比倫</u>王、<u>巴比倫</u>王執之、
王下 24:13 <u>巴比倫</u>王遂將主殿府庫之寶物、及王宮府庫之寶物、自城中攜之去、又將主殿諸金器、即<u>以色列</u>王<u>所羅門</u>所作者、悉毀之、 又將主殿諸金器即以色列王所羅門所作者悉毀之或作又將以色列王所羅門在主殿所飾之金悉剝而取之應主所言、
王下 24:14 又將<u>耶路撒冷</u>之民眾、諸牧伯、諸有勇之戰士、並一切工匠及鐵工、計一萬人、悉擄之去、所遺者惟貧民而已、
王下 24:15 將<u>約雅斤</u>擄至<u>巴比倫</u>、王之母、王之后妃、及其宦官、並國中大夫、皆自<u>耶路撒冷</u>擄至<u>巴比倫</u>、
王下 24:16 軍兵七千、工匠與鐵工一千、皆 皆或作及諸能戰之勇士、<u>巴比倫</u>王俱擄至<u>巴比倫</u>、
<h2> <u>約雅斤</u>叔<u>西底家</u>為王行惡於主前以致<u>猶大</u>盡滅
</h2>
王下 24:17 <u>巴比倫</u>王使<u>約雅斤</u>叔<u>瑪他尼</u>、代之為王、易名<u>西底家</u>、○
王下 24:18 <u>西底家</u>即位時、年二十有一歲、都<u>耶路撒冷</u>、在位十一年、其母乃<u>立拿</u>人<u>耶利米</u>女、名<u>哈慕他</u>、
王下 24:19 <u>西底家</u>行惡於主前、效<u>約雅敬</u>一切所行、
王下 24:20 <u>西底家</u>叛<u>巴比倫</u>王、蓋主怒<u>耶路撒冷</u>及<u>猶大</u>、欲逐之於其前、
王下 25:1 <h2><u>西底家</u>叛<u>巴比倫</u>王<u>巴比倫</u>王乃環攻<u>耶路撒冷</u></h2> <u>西底家</u>九年、十月十日、<u>巴比倫</u>王<u>尼布甲尼撒</u>率其軍旅、至<u>耶路撒冷</u>、在城之四圍、建營築叠以攻之、
<h2> 城陷王被執
</h2>
王下 25:2 城被圍困、至<u>西底家</u>王十一年、
王下 25:3 四月九日、城中之民絕糧、饑甚、
王下 25:4 於是城破、 王與諸戰士、由近王園兩城中之門、夜逃遁、<u>迦勒底</u>人在城四圍、王由平原 平原或作亞拉巴下同而走、
王下 25:5 <u>迦勒底</u>軍追王、在<u>耶利歌</u>平原及之、王之眾軍、離之四散、
王下 25:6 <u>迦勒底</u>人執王、解至<u>利比拉</u>、<u>巴比倫</u>王前、遂審鞫之、
<h2> <u>巴比倫</u>王殺其子抉其目擄之至<u>巴比倫</u>
</h2>
王下 25:7 乃屠戮<u>西底家</u>諸子於<u>西底家</u>目前、抉<u>西底家</u>之二目、繫以銅索、攜至<u>巴比倫</u>、
<h2> 焚燬聖殿王宮民室墮<u>耶路撒冷</u>城垣
</h2>
王下 25:8 <u>巴比倫</u>王<u>尼布甲尼撒</u>十九年、五月七日、其臣侍衛長<u>尼布撒拉旦</u>至<u>耶路撒冷</u>、
王下 25:9 以火焚主殿與王宮、及<u>耶路撒冷</u>之一切屋宇、並諸大宅、 諸大宅或作諸顯者之室
王下 25:10 從侍衛長之<u>迦勒底</u>軍、毀<u>耶路撒冷</u>四周之城垣、
<h2> 擄去民眾第遺貧民擄去諸賓
</h2>
王下 25:11 城中所遺之民、與降於<u>巴比倫</u>王者、及群眾所遺者、侍衛長<u>尼布撒拉旦</u>悉擄之去、
王下 25:12 侍衛長惟遺貧民、使之修葡萄園、耕種田地、
王下 25:13 主殿之銅柱、盤座、及主殿之銅海、<u>迦勒底</u>人皆毀之、攜其銅至<u>巴比倫</u>、
王下 25:14 其釜、鏟、刀、碗、及諸銅器、奉事時所用者、悉攜之去、
王下 25:15 其香爐、其盂、或金者、或銀者、侍衛長亦悉攜之去、
王下 25:16 又攜<u>所羅門</u>為主殿所造之銅柱二、銅海一、與諸盤座、此諸器之銅甚多、不能權其輕重、
王下 25:17 此柱高十八尺、柱有銅頂、高三尺、 三尺列王上七章十六節作五尺頂之四圍、有飾如網與石榴、悉以銅作、彼柱與其上之網亦若是、
王下 25:18 侍衛長<u>尼布撒拉旦</u>執祭司長<u>西賴亞</u>、副祭司<u>西番亞</u>、守殿門者三人、
王下 25:19 城中又執統轄戰士之宦官一人、城中所獲王之近臣 近臣原文作常見王之臣五人、軍長之繕寫、即招募國民者一人、城中所獲國民六十人、
<h2> 國中貴顯者悉見殺於<u>利比拉</u>
</h2>
王下 25:20 侍衛長<u>尼布撒拉旦</u>皆執之、解於 <u>哈末</u>地之<u>利比拉</u>、<u>巴比倫</u>王前、
王下 25:21 <u>巴比倫</u>王俱於<u>哈末</u>地之<u>利比拉</u>殺之、<u>猶大</u>民被擄而離故土、其事如此、○
<h2> 派<u>基大利</u>統轄<u>猶大</u>遺民
</h2>
王下 25:22 <u>猶大</u>國所遺之民、即<u>巴比倫</u>王<u>尼布甲尼撒</u>所遺者、<u>巴比倫</u>王使<u>沙番</u>孫<u>亞希甘</u>子<u>基大利</u>統轄之、
王下 25:23 諸軍長及所率之士卒、聞<u>巴比倫</u>王使<u>基大利</u>為方伯、於是<u>尼他尼</u>子<u>以實瑪利</u>、<u>加利</u>子<u>約哈難</u>、<u>尼陀法</u>人<u>單戶篾</u>子<u>西賴亞</u>、<u>瑪迦</u>人之子<u>亞沙尼</u>、及所率之士卒、至<u>米斯巴</u>見<u>基大利</u>、
王下 25:24 <u>基大利</u>誓於諸軍長、及其所率之士卒、謂之曰、毋懼<u>迦勒底</u>臣僕、居斯地而臣服<u>巴比倫</u>王、可得平康、
<h2> <u>基大利</u>見殺遺民悉遁至<u>伊及</u>
</h2>
王下 25:25 七月、王族<u>以利沙瑪</u>孫<u>尼他尼</u>子<u>以實瑪利</u>率十人、來擊<u>基大利</u>及同在<u>米斯巴</u>之<u>猶大</u>人、<u>迦勒底</u>人、皆殺之、
王下 25:26 於是民眾無論大小、及諸軍長、因懼<u>迦勒底</u>人、俱起而往<u>伊及</u>、○
<h2> <u>巴比倫</u>王<u>以未米羅達</u>恩待<u>猶大</u>王<u>約雅斤</u>
</h2>
王下 25:27 <u>猶大</u>王<u>約雅斤</u>被擄後三十七年、<u>巴比倫</u>王<u>以未米羅達</u>即位之年、十二月二十七日、出<u>猶大</u>王<u>約雅斤</u>於獄、
王下 25:28 易其囚服、以善言慰之、賜之以位、高於同在<u>巴比倫</u>諸王之位、使之終身食於王席、
王下 25:29 a
王下 25:30 所需之糧、王日賜之、至於終身、
代上 1:1 <h2>記<u>亞當</u>世系至<u>挪亞</u></h2> <u>亞當</u>生<u>塞特</u>、<u>塞特</u>生<u>以挪士</u>、
代上 1:2 <u>以挪士</u>生<u>該南</u>、<u>該南</u>生<u>瑪勒列</u>、<u>瑪勒列</u>生<u>耶列</u>、
代上 1:3 <u>耶列</u>生<u>以諾</u>、<u>以諾</u>生<u>瑪土撒拉</u>、<u>瑪土撒拉</u>生<u>拉麥</u>、
代上 1:4 <u>拉麥</u>生<u>挪亞</u>、<u>挪亞</u>生<u>閃</u>、<u>含</u>、<u>雅弗</u>、
<h2> <u>雅弗</u>之苗裔
</h2>
代上 1:5 <u>雅弗</u>子<u>歌篾</u>、<u>瑪各</u>、<u>瑪代</u>、<u>雅完</u>、<u>土巴</u>、<u>米設</u>、<u>提臘</u>、
代上 1:6 <u>歌篾</u>子<u>亞實基拿</u>、<u>利法</u>、<u>佗迦瑪</u>、
代上 1:7 <u>雅完</u>子<u>以利沙</u>、<u>他施</u>、<u>基提</u>、<u>多單</u>、
<h2> <u>含</u>之苗裔
</h2>
代上 1:8 <u>含</u>子<u>古實</u>、<u>麥西</u>、<u>弗</u>、<u>迦南</u>、
代上 1:9 <u>古實</u>子<u>西巴</u>、<u>哈腓拉</u>、<u>撒弗他</u>、<u>拉瑪</u>、<u>撒弗提迦</u>、<u>拉瑪</u>子<u>示巴</u>、<u>底但</u>、
代上 1:10 <u>古實</u>生<u>甯錄</u>、即在世始為英武者、
代上 1:11 <u>麥西</u>生<u>路丁</u>族、<u>安南</u>族、<u>利哈</u>族、<u>拿弗土</u>族、
代上 1:12 <u>八魯</u>族、<u>甲路</u>族、<u>鴿託</u>族、<u>非利士</u>族由彼而出、
代上 1:13 <u>迦南</u>生冢子<u>西頓</u>、又生<u>赫</u>族、
代上 1:14 <u>耶布斯</u>族、<u>亞摩利</u>族、<u>革迦撒</u>族、
代上 1:15 <u>希未</u>族、<u>亞基</u>族、<u>西尼</u>族、
代上 1:16 <u>亞瓦得</u>族、<u>洗瑪利</u>族、並<u>哈抹</u>族、
<h2> <u>閃</u>之苗裔
</h2>
代上 1:17 <u>閃</u>之子<u>以攔</u>、<u>亞述</u>、<u>亞法撒</u>、<u>路得</u>、<u>亞蘭</u>、<u>烏斯</u>、<u>戶勒</u>、<u>基帖</u>、<u>米設</u>、
代上 1:18 <u>亞法撒</u>生<u>沙拉</u>、<u>沙拉</u>生<u>希伯</u>、
代上 1:19 <u>希伯</u>生二子、一名<u>法勒</u>、 法勒譯即分析之義因當是時、世人分析、<u>法勒</u>之弟名<u>約坍</u>、
代上 1:20 <u>約坍</u>生<u>亞摩答</u>、<u>沙列</u>、<u>哈薩瑪非</u>、<u>耶拉</u>、
代上 1:21 <u>哈多蘭</u>、<u>烏薩</u>、<u>德拉</u>、
代上 1:22 <u>以巴</u>、<u>亞比瑪利</u>、<u>示巴</u>、
代上 1:23 <u>阿斐</u>、<u>哈非拉</u>、<u>約巴</u>、此皆<u>約坍</u>之子、
<h2> 記<u>閃</u>之世系至<u>亞伯拉罕</u>
</h2>
代上 1:24 <u>閃</u>生<u>亞法撒</u>、<u>亞法撒</u>生<u>沙拉</u>、
代上 1:25 <u>沙拉</u>生<u>希伯</u>、<u>希伯</u>生<u>法勒</u>、<u>法勒</u>生<u>拉吳</u>、
代上 1:26 <u>拉吳</u>生<u>西鹿</u>、<u>西鹿</u>生<u>拿鶴</u>、<u>拿鶴</u>生<u>他拉</u>、
代上 1:27 <u>他拉</u>生<u>亞伯蘭</u>、<u>亞伯蘭</u>即<u>亞伯拉罕</u>、
代上 1:28 <u>亞伯拉罕</u>子<u>以撒</u>、<u>以實瑪利</u>、
<h2> <u>以實瑪利</u>之苗裔
</h2>
代上 1:29 <u>以實瑪利</u>後裔如左、<u>以實瑪利</u>生長子<u>尼拜約</u>、又生<u>基達</u>、<u>亞德別</u>、<u>密衫</u>、
代上 1:30 <u>密瑪</u>、<u>度瑪</u>、<u>瑪撒</u>、<u>哈達</u>、<u>提瑪</u>、
代上 1:31 <u>益突</u>、<u>拿非實</u>、<u>基底瑪</u>、此皆<u>以實瑪利</u>子、
<h2> <u>亞伯拉罕</u>妾<u>基突拉</u>之後裔
</h2>
代上 1:32 <u>亞伯拉罕</u>妾<u>基突拉</u>所生之子、即<u>心蘭</u>、<u>約珊</u>、<u>米但</u>、<u>米甸</u>、<u>益巴</u>、<u>書亞</u>、<u>約珊</u>子<u>示巴</u>、<u>底但</u>、
代上 1:33 <u>米甸</u>子<u>以法</u>、<u>以弗</u>、<u>哈諾</u>、<u>亞比大</u>、<u>以勒大</u>、此皆<u>基土拉</u>之子孫、
<h2> <u>亞伯拉罕</u>孫<u>以掃</u>之苗裔
</h2>
代上 1:34 <u>亞伯拉罕</u>子<u>以撒</u>、<u>以撒</u>子<u>以掃</u>、與<u>以色列</u>、
代上 1:35 <u>以掃</u>子<u>以利法</u>、<u>流珥</u>、<u>耶烏施</u>、<u>雅蘭</u>、<u>可拉</u>、
代上 1:36 <u>以利法</u>子<u>提幔</u>、<u>阿抹</u>、<u>洗非</u>、<u>迦坦</u>、<u>基納</u>、<u>亭納</u>、<u>亞瑪力</u>、
代上 1:37 <u>流珥</u>子<u>拿轄</u>、<u>謝拉</u>、<u>沙瑪</u>、<u>米撒</u>、
代上 1:38 <u>西珥</u>子<u>羅坍</u>、<u>朔巴</u>、<u>祭便</u>、<u>亞拿</u>、<u>底順</u>、<u>以察</u>、<u>底珊</u>、
代上 1:39 <u>羅坍</u>子<u>何利</u>、<u>荷幔</u>、<u>羅坍</u>之妹<u>亭納</u>、
代上 1:40 <u>朔巴</u>子<u>亞勒文</u>、<u>瑪拿轄</u>、<u>以巴</u>、<u>示非</u>、<u>阿南</u>、<u>祭便</u>子<u>亞雅</u>、<u>亞拿</u>、
代上 1:41 <u>亞拿</u>子<u>底順</u>、<u>底順</u>子<u>哈默蘭</u>、<u>伊是班</u>、<u>益蘭</u>、<u>基蘭</u>、
代上 1:42 <u>以察</u>子<u>辟罕</u>、<u>撒番</u>、<u>耶干</u>、<u>底珊</u>子<u>烏斯</u>、<u>亞蘭</u>、○
<h2> 記<u>以東</u>諸王
</h2>
代上 1:43 <u>以色列</u>人、尚未有王之前、<u>以東</u>地有王治理、其名如左、<u>比珥</u>子<u>比拉</u>、其都城名<u>亭哈巴</u>、
代上 1:44 <u>比拉</u>終、<u>波斯拉</u>人<u>謝拉</u>子<u>約巴</u>、繼之為王、
代上 1:45 <u>約巴</u>終、<u>提幔</u>人<u>戶珊</u>繼之為王、
代上 1:46 <u>戶珊</u>終、<u>比達</u>子<u>哈達</u>、繼之為王、此<u>哈達</u>、昔於<u>摩押</u>田擊<u>米甸</u>人者、都名<u>亞未得</u>、
代上 1:47 <u>哈達</u>終、<u>瑪施利加</u>人<u>參拉</u>、繼之為王、
代上 1:48 <u>參拉</u>終、河濱之<u>利何伯</u>人<u>掃羅</u>、繼之為王、
代上 1:49 <u>掃羅</u>終、<u>亞革波</u>子<u>巴勒哈南</u>、繼之為王、
代上 1:50 <u>亞革波</u>子<u>巴勒哈南</u>終、<u>哈達</u>繼之為王、都名<u>保</u>、其后名<u>米希他別</u>、乃<u>米薩合</u>孫女、<u>瑪特利</u>之女、
<h2> 記<u>以東</u>諸族長
</h2>
代上 1:51 <u>哈達</u>終後、在<u>以東</u>為族長者如左、<u>亭拿</u>族長、<u>亞勒瓦</u>族長、<u>耶帖</u>族長、
代上 1:52 <u>亞何利巴瑪</u>族長、<u>以拉</u>族長、<u>比嫩</u>族長、
代上 1:53 <u>基納</u>族長、<u>提幔</u>族長、<u>密薩</u>族長、
代上 1:54 <u>麥叠</u>族長、<u>以蘭</u>族長、此皆<u>以東</u>之族長、
代上 2:1 <h2><u>以色列</u>之苗裔</h2> <u>以色列</u>子<u>流便</u>、<u>西緬</u>、<u>利未</u>、<u>猶大</u>、<u>以薩迦</u>、<u>西希倫</u>、
代上 2:2 <u>但</u>、<u>約瑟</u>、<u>便雅憫</u>、<u>拿弗他利</u>、<u>迦得</u>、<u>亞設</u>、
代上 2:3 <u>猶大</u>子<u>珥</u>、<u>阿楠</u>、<u>示拉</u>、皆<u>迦南</u>人<u>書亞</u>之女所出、<u>猶大</u>長子<u>珥</u>、在主前為惡、故主殺之、
<h2> 由<u>他瑪</u>出之<u>猶大</u>後裔
</h2>
代上 2:4 <u>猶大</u>媳<u>他瑪</u>、從<u>猶大</u>生<u>法勒斯</u>、與<u>謝拉</u>、<u>猶大</u>共有五子、
代上 2:5 <u>法勒斯</u>子乃<u>希斯崙</u>、<u>哈母勒</u>、
代上 2:6 <u>謝拉</u>子乃<u>心利</u>、<u>以探</u>、<u>希幔</u>、<u>甲各</u>、<u>大拉</u>、  大拉即達大共五人、
代上 2:7 <u>迦米</u>子<u>亞迦</u>、 亞迦即亞干見約書亞第七章一節此<u>亞迦</u>、昔擅取歸主之物、使<u>以色列</u>人陷於禍、
代上 2:8 <u>以探</u>子乃<u>亞薩利雅</u>、
代上 2:9 <u>希斯崙</u>所生之子、乃<u>耶拉篾</u>、<u>蘭</u>、<u>基路拜</u>、
代上 2:10 <u>蘭</u>生<u>亞米拿達</u>、<u>亞米拿達</u>生<u>猶大</u>之牧伯<u>拿順</u>、
代上 2:11 <u>拿順</u>生<u>撒瑪</u>、  撒瑪即撒捫<u>撒瑪</u>生<u>波阿斯</u>、
代上 2:12 <u>波阿斯</u>生<u>俄備得</u>、<u>俄備得</u>生<u>耶西</u>、
<h2> 記<u>耶西</u>子女
</h2>
代上 2:13 <u>耶西</u>生長子<u>以利押</u>、次子<u>亞比拿達</u>、三子<u>示每</u>、
代上 2:14 四子<u>拿坦業</u>、五子<u>拉代</u>、
代上 2:15 六子<u>阿鮮</u>、七子<u>大衛</u>、
代上 2:16 其姊妹乃<u>西魯雅</u>、與<u>亞比該</u>、<u>西魯雅</u>生三子、<u>亞比篩</u>、<u>約押</u>、<u>亞撒黑</u>、
代上 2:17 <u>亞比該</u>生<u>亞瑪撒</u>、<u>亞瑪撒</u>之父、乃<u>以實瑪利</u>人<u>益帖</u>、○
<h2> <u>希斯崙</u>子<u>迦勒</u>之後裔
</h2>
代上 2:18 <u>希斯崙</u>子<u>迦勒</u>、娶<u>亞蘇巴</u>與<u>耶畧</u>為妻生子、<u>亞蘇巴</u>生<u>耶設</u>、<u>朔巴</u>、<u>押墩</u>、
代上 2:19 <u>亞蘇巴</u>死後、<u>迦勒</u>又娶<u>以法他</u>、生<u>戶珥</u>、
代上 2:20 <u>戶珥</u>生<u>烏利</u>、<u>烏利</u>生<u>比撒列</u>、
<h2> 由<u>瑪吉</u>女出之<u>希斯崙</u>後裔
</h2>
代上 2:21 此後、<u>希斯崙</u>年六十、娶<u>瑪吉</u>女、從<u>希斯崙</u>生<u>西割</u>、<u>瑪吉</u>即<u>基列</u>之父也、
代上 2:22 <u>西割</u>生<u>睚珥</u>、<u>睚珥</u>在<u>基列</u>地有二十三邑、
代上 2:23 後、<u>基述</u>人與<u>亞蘭</u>人奪<u>睚珥</u>諸邑、即<u>基納</u>、與屬<u>基納</u>之六十邑、此皆<u>基列</u>父<u>瑪吉</u>之子孫、
代上 2:24 <u>希斯崙</u>在<u>迦勒以法他</u>死後、其妻<u>亞比雅</u>、從之生<u>亞施戶</u>、<u>亞施戶</u>為<u>提哥亞</u>之祖、
<h2> <u>希斯崙</u>子<u>耶拉篾</u>之後裔
</h2>
代上 2:25 <u>希斯崙</u>長子<u>耶拉篾</u>生長子<u>蘭</u>、又生<u>布拿</u>、<u>阿連</u>、<u>阿鮮</u>、<u>亞希雅</u>、
代上 2:26 <u>耶拉篾</u>又娶妻、名<u>亞他拉</u>、是為<u>阿南</u>之母、
代上 2:27 <u>耶拉篾</u>長子<u>蘭</u>、生<u>瑪斯</u>、<u>雅民</u>、<u>以結</u>、
代上 2:28 <u>阿南</u>子<u>沙買</u>、<u>雅大</u>、<u>沙買</u>子<u>拿答</u>、<u>亞比述</u>、
代上 2:29 <u>亞比述</u>之妻、名<u>亞比孩</u>、從之生<u>亞辨</u>、與<u>摩立</u>、
代上 2:30 <u>拿答</u>子<u>西列</u>、<u>亞遍</u>、<u>西列</u>無子而死、
代上 2:31 <u>亞遍</u>子<u>以示</u>、<u>以示</u>子<u>示珊</u>、<u>示珊</u>子<u>亞來</u>、
代上 2:32 <u>沙買</u>弟<u>雅大</u>子<u>以帖</u>、<u>約拿單</u>、<u>以帖</u>無子而死、
代上 2:33 <u>約拿單</u>子<u>毘列</u>、<u>撒薩</u>、此皆<u>耶拉篾</u>之子孫、
<h2> <u>示珊</u>女之後裔
</h2>
代上 2:34 <u>示珊</u>無子有數女、<u>示珊</u>有一<u>伊及</u>之奴名<u>耶哈</u>、
代上 2:35 <u>示珊</u>以女予奴<u>耶哈</u>為妻、從之生<u>亞太</u>、
代上 2:36 <u>亞太</u>生<u>拿單</u>、<u>拿單</u>生<u>撒拔</u>、
代上 2:37 <u>撒拔</u>生<u>以弗拉</u>、<u>以弗拉</u>生<u>俄備得</u>、
代上 2:38 <u>俄備得</u>生<u>耶戶</u>、<u>耶戶</u>生<u>亞薩利雅</u>、
代上 2:39 <u>亞薩利雅</u>生<u>希利斯</u>、<u>希利斯</u>生<u>以利亞薩</u>、
代上 2:40 <u>以利亞薩</u>生<u>西斯買</u>、<u>西斯買</u>生<u>沙龍</u>、
代上 2:41 <u>沙龍</u>生<u>耶加米雅</u>、<u>耶加米雅</u>生<u>以利沙瑪</u>、
<h2> 記<u>迦勒</u>別支之後裔
</h2>
代上 2:42 <u>耶拉篾</u>弟<u>迦勒</u>、生長子<u>米沙</u>、<u>米沙</u>為<u>西弗</u>及<u>瑪利沙</u>人之祖、亦為<u>希伯崙</u>之祖、
代上 2:43 <u>希伯崙</u>子<u>可拉</u>、<u>他布亞</u>、<u>利金</u>、<u>示瑪</u>、
代上 2:44 <u>示瑪</u>生<u>拉含</u>為<u>約干</u>之祖、<u>利金</u>生<u>沙買</u>、
代上 2:45 <u>沙買</u>子<u>瑪雲</u>、<u>瑪雲</u>為<u>伯夙</u>之祖、
代上 2:46 <u>迦勒</u>妾<u>以法</u>、生<u>哈蘭</u>、<u>摩薩</u>、<u>迦謝</u>、<u>哈蘭</u>生子、亦名<u>迦謝</u>、
代上 2:47 <u>雅代</u>子<u>利健</u>、<u>約坦</u>、<u>基珊</u>、<u>毘力</u>、<u>以法</u>、<u>沙亞弗</u>、
代上 2:48 <u>迦勒</u>妾<u>瑪迦</u>、生<u>示別</u>、<u>特哈拿</u>、
代上 2:49 又生<u>麥瑪拿</u>之祖<u>沙亞弗</u>、<u>抹比拿</u>及<u>基比亞</u>之祖<u>示法</u>、<u>迦勒</u>亦生女<u>押撒</u>、
<h2> <u>戶珥</u>子<u>迦勒</u>之後裔
</h2>
代上 2:50 <u>迦勒</u>子孫即<u>以法他</u>之長子<u>戶珥</u>、<u>基列耶琳</u>之祖<u>朔巴</u>、
代上 2:51 <u>伯利恆</u>之祖<u>薩瑪</u>、<u>伯迦得</u>之祖<u>哈勒</u>、
代上 2:52 <u>基列耶琳</u>之祖<u>朔巴</u>、亦有子、即<u>哈羅以</u>、與半<u>米努哈</u>人、  米努哈人即瑪拿哈人
代上 2:53 <u>基列耶琳</u>諸族、乃<u>以帖</u>族、<u>布特</u>族、<u>舒瑪</u>族、<u>密來</u>族、由此族中、出<u>瑣拉</u>族、與<u>以實陶</u>族、
代上 2:54 <u>薩瑪</u>子孫、乃<u>伯利恆</u>人、<u>尼陀法</u>人、<u>亞他綠</u>人、<u>伯約押</u>人、半<u>瑪拿哈</u>人、<u>瑣利</u>人、
代上 2:55 及居<u>雅比斯</u>諸士師家之<u>特拉</u>人、<u>示米押</u>人、<u>蘇甲</u>人、此俱<u>基尼</u>人、乃<u>利甲</u>家之祖、<u>哈末</u>後裔、
代上 3:1 <h2>記<u>大衛</u>諸子</h2> <u>大衛</u>在<u>希伯崙</u>所生之子如左、長子<u>安嫩</u>、乃<u>耶斯烈</u>人<u>亞希暖</u>所出、次子<u>但以理</u>、乃<u>迦密</u>人<u>亞比該</u>所出、
代上 3:2 三子<u>押沙龍</u>、乃<u>基述</u>王<u>達買</u>女<u>瑪迦</u>所出、四子<u>亞多尼雅</u>、乃<u>哈及</u>所出、
代上 3:3 五子<u>示法提雅</u>、乃<u>亞比達</u>所出、六子<u>以特念</u>、乃<u>大衛</u>妻<u>以革拉</u>所出、
代上 3:4 此六人乃<u>大衛</u>生於<u>希伯崙</u>者、<u>大衛</u>在彼為王七年有六月、在<u>耶路撒冷</u>為王三十三年、
<h2> 記<u>大衛</u>之世系至<u>西底家</u>
</h2>
代上 3:5 <u>大衛</u>在<u>耶路撒冷</u>所生之子、乃<u>示每</u>、<u>朔巴</u>、<u>拿單</u>、<u>所羅門</u>、四人、俱<u>亞米利</u>女<u>拔書亞</u>所出、
代上 3:6 又有<u>益轄</u>、<u>以利沙瑪</u>、<u>以利法列</u>、
代上 3:7 <u>挪迦</u>、<u>尼斐</u>、<u>雅斐亞</u>、
代上 3:8 <u>以利沙瑪</u>、<u>以利亞大</u>、<u>以利法列</u>、九人、
代上 3:9 此皆<u>大衛</u>之子、更有妃嬪所出、及女<u>他瑪</u>、
代上 3:10 <u>所羅門</u>子<u>羅波安</u>、<u>羅波安</u>子<u>亞比雅</u>、<u>亞比雅</u>子<u>亞撒</u>、<u>亞撒</u>子<u>約沙法</u>、
代上 3:11 <u>約沙法</u>子<u>約蘭</u>、<u>約蘭</u>子<u>亞哈謝</u>、<u>亞哈謝</u>子<u>約阿施</u>、
代上 3:12 <u>約阿施</u>子<u>亞瑪謝</u>、<u>亞瑪謝</u>子<u>亞撒利雅</u>、<u>亞撒利雅</u>子<u>約坦</u>、
代上 3:13 <u>約坦</u>子<u>亞哈斯</u>、<u>亞哈斯</u>子<u>希西家</u>、<u>希西家</u>子<u>瑪拿西</u>、
代上 3:14 <u>瑪拿西</u>子<u>亞們</u>、<u>亞們</u>子<u>約西亞</u>、
代上 3:15 <u>約西亞</u>子列於下、長子<u>約哈難</u>、次子<u>約雅敬</u>、三子<u>西底家</u>、四子<u>沙龍</u>、
代上 3:16 <u>約雅敬</u>子<u>耶哥尼雅</u>與<u>西底家</u>、
<h2> <u>耶哥尼雅</u>之後裔
</h2>
代上 3:17 <u>耶哥尼雅</u>子<u>亞悉</u>、<u>亞悉</u>子<u>撒拉鐵</u>、
代上 3:18 <u>瑪基蘭</u>、<u>毘大雅</u>、<u>示拿薩</u>、<u>耶加米</u>、<u>何沙瑪</u>、<u>尼大比雅</u>、
代上 3:19 <u>毘大雅</u>子<u>所羅巴伯</u>、<u>所羅巴伯</u>子<u>米書蘭</u>、<u>哈拿尼</u>、及女<u>示羅密</u>、
代上 3:20 又有<u>哈舒巴</u>、<u>阿黑</u>、<u>比利家</u>、<u>哈撒底</u>、<u>于沙希悉</u>、五人、
代上 3:21 <u>哈拿尼</u>子<u>毘拉提</u>、<u>耶賽雅</u>、又有<u>利法雅</u>家、<u>亞珥難</u>家、<u>俄巴底</u>家、<u>示迦尼</u>家、
代上 3:22 <u>示迦尼</u>子<u>示瑪雅</u>、<u>示瑪雅</u>子<u>哈突</u>、<u>以甲</u>、<u>巴利亞</u>、<u>尼利雅</u>、<u>沙法</u>、六人、
代上 3:23 <u>尼利雅</u>子<u>以利約乃</u>、<u>希西家</u>、<u>押利干</u>、三人、
代上 3:24 <u>以利約乃</u>子<u>何大雅</u>、<u>以利亞實</u>、<u>毘來雅</u>、<u>亞谷</u>、<u>約哈難</u>、<u>第萊雅</u>、<u>亞拿尼</u>、七人、
代上 4:1 <h2>更記<u>猶大</u>後裔</h2> <u>猶大</u>子<u>法勒斯</u>、<u>希斯崙</u>、<u>迦米</u>、<u>戶珥</u>、<u>朔巴</u>、
代上 4:2 <u>朔巴</u>子<u>利亞雅</u>生<u>雅哈</u>、<u>雅哈</u>生<u>亞戶買</u>與<u>拉哈</u>、此乃<u>瑣拉</u>之諸家、
代上 4:3 <u>以探</u>之祖生<u>耶斯烈</u>、<u>伊施瑪</u>、<u>伊得巴</u>、其女名<u>哈悉勒玻尼</u>、
代上 4:4 <u>基多</u>之祖<u>便努利</u>、<u>戶沙</u>之祖<u>以謝珥</u>、皆<u>伯利恆</u>之祖<u>以法他</u>長子<u>戶珥</u>所生、
<h2> 記<u>亞施戶</u>諸子
</h2>
代上 4:5 <u>提哥亞</u>之祖<u>亞施戶</u>有二妻、一名<u>希拉</u>、一名<u>拿拉</u>、
代上 4:6 <u>拿拉</u>從之生<u>亞戶散</u>、<u>黑弗</u>、<u>提米尼</u>、<u>亞轄他利</u>、此乃<u>拿拉</u>所生之子、
代上 4:7 <u>希拉</u>子<u>西勒</u>、<u>瑣轄</u>、<u>益南</u>、
代上 4:8 <u>哥斯</u>生<u>亞諾</u>、<u>瑣比巴</u>、亦為<u>哈崙</u>子<u>亞哈黑</u>所遺諸家之祖、
<h2> 記<u>雅比斯</u>及其禱言
</h2>
代上 4:9 <u>雅比斯</u>較諸兄弟為尊、其母名之曰<u>雅比斯</u>、 譯即痛苦之義蓋云我產之之時、痛苦特甚、
代上 4:10 <u>雅比斯</u>禱<u>以色列</u>之天主曰、求主賜福於我、廣我境土、常眷祐我、免我遭患難、有愁苦、天主允其所求、
代上 4:11 <u>書哈</u>兄<u>基綠</u>生<u>米黑</u>、是為<u>伊施屯</u>之父、
代上 4:12 <u>伊施屯</u>生<u>伯拉巴</u>、<u>巴西亞</u>、<u>拿轄</u>邑之祖<u>提欣拿</u>、皆<u>利甲</u>人、
代上 4:13 <u>基納</u>子<u>俄陀聶</u>、<u>西萊雅</u>、<u>俄陀聶</u>子<u>哈塔</u>、
代上 4:14 <u>憫挪太</u>生<u>何弗拉</u>、<u>西萊雅</u>生<u>約押</u>、<u>約押</u>為居工師谷者之祖、蓋其谷之人皆工師也、
代上 4:15 <u>耶孚尼</u>子<u>迦勒</u>、<u>迦勒</u>子<u>以路</u>、<u>以拉</u>、<u>拿安</u>、<u>以拉</u>子<u>基納</u>、
代上 4:16 <u>耶哈利勒</u>子<u>西弗</u>、<u>西法</u>、<u>提利</u>、<u>亞撒列</u>、
代上 4:17 <u>以斯拉</u>子<u>益帖</u>、<u>米列</u>、<u>以弗</u>、<u>雅倫</u>、<u>米列</u>妻懷孕生<u>米利暗</u>、又生<u>沙買</u>、與<u>以實提摩</u>之祖<u>益巴</u>、
代上 4:18 其妻為<u>猶大</u>人、 又作其妻名耶戶第亞生<u>基多</u>之祖<u>雅列</u>、<u>梭哥</u>之祖<u>希百</u>、<u>撒挪亞</u>之祖<u>耶古鐵</u>、皆<u>米列</u>所娶<u>法老</u>女<u>比提雅</u>所生之子、
代上 4:19 <u>荷第雅</u>之妻、乃<u>基拉</u>祖<u>拿含</u>之妹、生子<u>迦米</u>、<u>以實提摩</u>、<u>瑪迦</u>、 以實提摩瑪迦或作瑪迦人以實提摩
代上 4:20 <u>示門</u>子<u>安嫩</u>、<u>林拿</u>、<u>便哈南</u>、<u>提倫</u>、<u>以示</u>子乃<u>梭黑</u>、與<u>便梭黑</u>、○
<h2> <u>猶大</u>子<u>示拉</u>之後裔
</h2>
代上 4:21 <u>猶大</u>子<u>示拉</u>、生<u>利迦</u>之祖<u>珥</u>、<u>瑪利沙</u>之祖<u>拉大</u>、及屬<u>亞實比</u>族、織細麻布為業之各家、
代上 4:22 又有<u>約敬</u>、<u>哥西巴</u>人<u>約阿施</u>、<u>薩拉</u>、昔治<u>摩押</u>地者、又有<u>雅叔比利恆</u>、此乃古昔之事、
代上 4:23 此人皆陶工、居<u>尼他應</u>與<u>基達拉</u>、與王同處、為王作工、○
<h2> 記<u>西緬</u>之苗裔及其所居之城邑
</h2>
代上 4:24 <u>西緬</u>子<u>尼母利</u>、<u>雅民</u>、<u>雅立</u>、<u>謝拉</u>、<u>掃羅</u>、
代上 4:25 <u>掃羅</u>子<u>沙龍</u>、<u>沙龍</u>子<u>密衫</u>、<u>密衫</u>子<u>米施瑪</u>、
代上 4:26 <u>米施瑪</u>子<u>哈母利</u>、<u>哈母利</u>子<u>撒刻</u>、<u>撒刻</u>子<u>示每</u>、
代上 4:27 <u>示每</u>有子十六、女六、但兄弟之子女無幾、其諸家不及<u>猶大</u>人之蕃多、
代上 4:28 <u>西緬</u>人居<u>別是巴</u>、<u>摩拉大</u>、<u>哈薩書亞</u>、
代上 4:29 <u>辟拉</u>、<u>亞森</u>、<u>陀臘</u>、
代上 4:30 <u>彼土利</u>、<u>何珥瑪</u>、<u>細革拉</u>、
代上 4:31 <u>伯瑪嘉博</u>、<u>哈薩蘇撒</u>、<u>伯比利</u>、<u>沙萊音</u>、此諸邑、悉屬<u>西緬</u>人、直至<u>大衛</u>為王之時、
代上 4:32 其鄉里乃<u>以探</u>、<u>亞因</u>、<u>臨門</u>、<u>陀健</u>、<u>亞珊</u>、共五處、
代上 4:33 更有各邑四圍之鄉村、直至<u>巴力</u>、此即<u>西緬</u>人之居處、與其譜系、
代上 4:34 亦有<u>米所巴</u>、<u>雅米勒</u>、<u>亞瑪謝</u>子<u>約沙</u>、
代上 4:35 <u>約珥</u>、<u>約示比</u>子<u>耶戶</u>、<u>約示比</u>乃<u>西萊雅</u>子、<u>西萊雅</u>乃<u>亞薛</u>子、
代上 4:36 又有<u>以利約乃</u>、<u>雅哥巴</u>、<u>耶朔海</u>、<u>亞帥雅</u>、<u>亞底業</u>、<u>耶西篾</u>、<u>比拿雅</u>、
代上 4:37 更有<u>示瑪雅</u>耳孫、<u>申利</u>元孫、<u>耶大雅</u>曾孫、<u>亞龍</u>孫、<u>示非</u>子<u>西撒</u>、
代上 4:38 以上記名者、悉為本族之族長、其宗族之人丁、增益甚眾、
<h2> <u>西緬</u>後裔獲<u>基多</u>地勝<u>亞瑪力</u>族於<u>西珥</u>山
</h2>
代上 4:39 乃往<u>基多</u>覓地、可牧羊群、至平原之東、
代上 4:40 得牧地、土壤膏腴、亦寛廣、亦安靜、蓋其地居民、本屬<u>含</u>族、
代上 4:41 以上錄名之<u>西緬</u>人、在<u>猶大</u>王<u>希西家</u>在位時、來攻其帳幕、與所有之居處、盡滅其眾、據其地居焉、直至今日、蓋斯土有牧地、可牧其羊群、
代上 4:42 此<u>西緬</u>人中五百人、往<u>西珥</u>山、率之者、乃<u>以示</u>子<u>毘拉提</u>、<u>尼利雅</u>、<u>利巴雅</u>、<u>烏薛</u>、
代上 4:43 擊<u>亞瑪力</u>族之遺民、而居其地、直至今日、
代上 5:1 <h2>記<u>流便</u>後裔</h2> <u>流便</u>原為<u>以色列</u>長子、因污其父之床、故長子之業、予<u>以色列</u>子<u>約瑟</u>子孫、惟譜系不載<u>約瑟</u>為長子、
代上 5:2 <u>猶大</u>超越諸兄弟、君王亦由<u>猶大</u>而出、惟長子之業歸<u>約瑟</u>、
代上 5:3 <u>以色列</u>長子<u>流便</u>之子、<u>哈諾</u>、<u>法路</u>、<u>希斯崙</u>、<u>迦米</u>、
代上 5:4 <u>約珥</u>子<u>示瑪雅</u>、<u>示瑪雅</u>子<u>歌革</u>、<u>歌革</u>子<u>示每</u>、
代上 5:5 <u>示每</u>子<u>米迦</u>、<u>米迦</u>子<u>利亞雅</u>、<u>利亞雅</u>子<u>巴力</u>、
代上 5:6 <u>巴力</u>子<u>備拉</u>、為<u>亞述</u>王<u>提革拉毘尼色</u> 提革拉毘尼色列王下十五章二十九節作提革拉毘利色所擄、原為<u>流便</u>支派之牧伯、
<h2> 記其所居之地並記其勝<u>夏甲</u>人
</h2>
代上 5:7 其族兄弟按宗族譜系為族長者、乃<u>耶伊勒</u>、<u>撒迦利雅</u>、
代上 5:8 與<u>約珥</u>曾孫、<u>示瑪</u>孫<u>亞撒</u>子<u>比拉</u>、彼居<u>亞羅珥</u>、至於<u>尼波</u>與<u>巴力米恩</u>、
代上 5:9 又東往而居、直至曠野、及<u>伯拉</u>河、蓋其群畜、在<u>基列</u>增益甚眾、
代上 5:10 當<u>掃羅</u>之時、與<u>夏甲</u>人戰、<u>夏甲</u>人為其所敗遂居其幕、在<u>基列</u>東之徧地、○
<h2> 記<u>迦得</u>族所居之地與其貴顯人
</h2>
代上 5:11 <u>迦得</u>人居<u>巴珊</u>地、至於<u>撒迦</u>、與<u>流便</u>人相對、
代上 5:12 <u>約珥</u>為族長、<u>沙番</u>為其副、亦有<u>雅乃</u>、<u>沙法</u>、居於<u>巴珊</u>、
代上 5:13 其族兄弟乃<u>米迦勒</u>、<u>米書蘭</u>、<u>示巴</u>、<u>約賴</u>、<u>雅干</u>、<u>西亞</u>、<u>希百</u>、共七人、
代上 5:14 此皆<u>亞比孩</u>子、<u>亞比孩</u>乃<u>戶利</u>子、<u>戶利</u>乃<u>耶羅亞</u>子、<u>耶羅亞</u>乃<u>基列</u>子、<u>基列</u>乃<u>米迦勒</u>子、<u>米迦勒</u>乃<u>耶示篩</u>子、<u>耶示篩</u>乃<u>耶多</u>子、<u>耶多</u>乃<u>布斯</u>子、
代上 5:15 又有<u>古尼</u>孫<u>押比叠</u>子<u>亞希</u>作族長、
代上 5:16 彼居<u>基列</u>、與<u>巴珊</u>、及其鄉里、並居<u>沙倫</u>、及其郊野、至於邊境、
代上 5:17 當<u>猶大</u>王<u>約坦</u>、<u>以色列</u>王<u>耶羅波安</u>時、 以上所記之人、俱載入譜系、
<h2> 記<u>流便</u> <u>迦得</u>二支派<u>瑪拿西</u>半支派武士之數
</h2>
代上 5:18 <u>流便</u>支派、<u>迦得</u>支派、及<u>瑪拿西</u>半支派、出戰之武士、能執干持刀、張弓發矢、皆諳於戰者、計四萬四千七百六十人、
<h2> 戰諸敵賴主獲勝
</h2>
代上 5:19 與<u>夏甲</u>人、<u>益突</u>人、<u>拿非實</u>人、<u>挪答</u>人戰、
代上 5:20 獲勝、<u>夏甲</u>人及助之者為其所敗、因戰時倚賴天主、呼籲天主、而天主允之、
代上 5:21 擄敵之牲畜、駝五萬、羊二十五萬、驢二千、人十萬、
代上 5:22 被殺之敵亦甚眾、蓋此戰由於天主、彼居敵人之地、至民被遷之時、○
<h2> 記<u>瑪拿西</u>半支派所居之地與其貴顯人
</h2>
代上 5:23 <u>瑪拿西</u>半支派人丁蕃衍、居斯地、自<u>巴珊</u>至<u>巴力黑門</u>、至<u>西匿</u>、至<u>黑門</u>山、
代上 5:24 其族長乃<u>以弗</u>、<u>以示</u>、<u>以列</u>、<u>亞斯列</u>、<u>耶利米</u>、<u>何大威</u>、<u>雅叠</u>、皆英武有名、為族長者、
<h2> 二支派半人因獲罪於主被擄至敵邦
</h2>
代上 5:25 斯民違棄列祖之天主、徇其私欲、從異族之神、即天主於其前所滅異族所敬之神、
代上 5:26 故<u>以色列</u>之天主、聳動<u>亞述</u>王<u>普勒</u>與<u>亞述</u>王<u>提革拉毘尼色</u>之心、使遷<u>流便</u> <u>迦得</u>二支派、及<u>瑪拿西</u>半支派、至<u>哈臘</u>、<u>哈博</u>、<u>哈拉</u>、及<u>歌散</u>河濱、迄於今日、
代上 6:1 <h2><u>利未</u>之後裔</h2> <u>利未</u>子<u>革順</u>、<u>哥轄</u>、<u>米拉利</u>、
代上 6:2 <u>哥轄</u>子<u>暗蘭</u>、<u>以斯哈</u>、<u>希伯崙</u>、<u>烏薛</u>、
代上 6:3 <u>暗蘭</u>子<u>亞倫</u>、<u>摩西</u>、及女<u>米利暗</u>、<u>亞倫</u>子<u>拿答</u>、<u>亞比戶</u>、<u>以利亞撒</u>、<u>以他瑪</u>、
<h2> 記祭司譜系自<u>以利亞撒</u>迄擄至<u>巴比倫</u>之<u>約薩答</u>
</h2>
代上 6:4 <u>以利亞撒</u>生<u>非尼哈</u>、<u>非尼哈</u>生<u>亞比書</u>、
代上 6:5 <u>亞比書</u>生<u>布基</u>、<u>布基</u>生<u>烏西</u>、
代上 6:6 <u>烏西</u>生<u>西拉希雅</u>、<u>西拉希雅</u>生<u>米拉約</u>、
代上 6:7 <u>米拉約</u>生<u>亞瑪利雅</u>、<u>亞瑪利雅</u>生<u>亞希突</u>、
代上 6:8 <u>亞希突</u>生<u>撒督</u>、<u>撒督</u>生<u>亞希瑪斯</u>、
代上 6:9 <u>亞希瑪斯</u>生<u>亞薩利雅</u>、<u>亞薩利雅</u>生<u>約哈難</u>、
代上 6:10 <u>約哈難</u>生<u>亞薩利雅</u>、此<u>亞薩利雅</u>、曾在<u>所羅門</u>所建之殿為祭司、
代上 6:11 <u>亞薩利雅</u>生<u>亞瑪利雅</u>、<u>亞瑪利雅</u>生<u>亞希突</u>、
代上 6:12 <u>亞希突</u>生<u>撒督</u>、<u>撒督</u>生<u>沙龍</u>、
代上 6:13 <u>沙龍</u>生<u>希勒家</u>、<u>希勒家</u>生<u>亞薩利雅</u>、
代上 6:14 <u>亞薩利雅</u>生<u>西萊雅</u>、<u>西萊雅</u>生<u>約薩答</u>、
代上 6:15 當主藉<u>尼布甲尼撒</u>、遷徙<u>猶大</u>人及<u>耶路撒冷</u>居民時、<u>約薩答</u>亦被遷徙、○
代上 6:16 <u>利未</u>子<u>革順</u>、<u>哥轄</u>、<u>米拉利</u>、
<h2> <u>革順</u>之諸家<u>哥轄</u>之諸家<u>米拉利</u>之諸家
</h2>
代上 6:17 <u>革順</u>子<u>立尼</u>、<u>示每</u>、
代上 6:18 <u>哥轄</u>子<u>暗蘭</u>、<u>以斯哈</u>、<u>希伯崙</u>、<u>烏薛</u>、
代上 6:19 <u>米拉利</u>子<u>抹利</u>、<u>母示</u>、此乃<u>利未</u>之各家、按其宗族、
代上 6:20 <u>革順</u>子<u>立尼</u>、<u>立尼</u>子<u>雅哈</u>、<u>雅哈</u>子<u>薪瑪</u>、
代上 6:21 <u>薪瑪</u>子<u>約亞</u>、<u>約亞</u>子<u>益多</u>、<u>益多</u>子<u>謝拉</u>、<u>謝拉</u>子<u>耶特賴</u>、
代上 6:22 <u>哥轄</u>子<u>亞米拿達</u>、<u>亞米拿達</u>子<u>可拉</u>、<u>可拉</u>子<u>亞惜</u>、<u>亞惜</u>子<u>以利加拿</u>、<u>以利加拿</u>子<u>亞比雅撒</u>、<u>亞比雅撒</u>子<u>亞惜</u>、
代上 6:23 a
代上 6:24 <u>亞惜</u>子<u>他哈</u>、<u>他哈</u>子<u>烏列</u>、<u>烏列</u>子<u>烏西雅</u>、<u>烏西雅</u>子<u>掃羅</u>、
代上 6:25 <u>以利加拿</u>子<u>亞瑪賽</u>與<u>亞希摩</u>、
代上 6:26 <u>亞希摩</u>子<u>以利加拿</u>、<u>以利加拿</u>子<u>瑣菲</u>、<u>瑣菲</u>子<u>拿哈</u>、
代上 6:27 <u>拿哈</u>子<u>以利押</u>、<u>以利押</u>子<u>耶羅罕</u>、<u>耶羅罕</u>子<u>以利加拿</u>、 <u>以利加拿</u>子<u>撒母耳</u>、
代上 6:28 <u>撒母耳</u>子、長子<u>瓦實尼</u>、次子<u>亞比雅</u>、○
代上 6:29 <u>米拉利</u>子<u>抹利</u>、<u>抹利</u>子<u>立尼</u>、<u>立尼</u>子<u>示每</u>、<u>示每</u>子<u>烏撒</u>、
代上 6:30 <u>烏撒</u>子<u>示米亞</u>、<u>示米亞</u>子<u>哈基雅</u>、<u>哈基雅</u>子<u>亞撒雅</u>、○
代上 6:31 約匱既定其所、<u>大衛</u>使斯眾在主殿理謳歌之事、
代上 6:32 乃在會幕前、供謳歌之役、迨及<u>所羅門</u>在<u>耶路撒冷</u>建主之殿、遂循常例以供職、
代上 6:33 侍立供職者、 或作侍立歌頌者<u>哥轄</u>子孫中、有歌者<u>希幔</u>及其眾子、<u>希幔</u>乃<u>約珥</u>子、<u>約珥</u>乃<u>撒母耳</u>子、
代上 6:34 <u>撒母耳</u>乃<u>以利加拿</u>子、<u>以利加拿</u>乃<u>耶羅罕</u>子、<u>耶羅罕</u>乃<u>以列</u>子、<u>以列</u>乃<u>陀亞</u>子、
代上 6:35 <u>陀亞</u>乃<u>蘇弗</u>子、<u>蘇弗</u>乃<u>以利加拿</u>子、<u>以利加拿</u>乃<u>瑪哈</u>子、<u>瑪哈</u>乃<u>亞瑪賽</u>子、
代上 6:36 <u>亞瑪賽</u>乃<u>以利加拿</u>子、<u>以利加拿</u>乃<u>約珥</u>子、<u>約珥</u>乃<u>亞薩利雅</u>子、<u>亞薩利雅</u>乃<u>西番雅</u>子、
代上 6:37 <u>西番雅</u>乃<u>他哈</u>子、<u>他哈</u>乃<u>亞惜</u>子、<u>亞惜</u>乃<u>亞比雅撒</u>子、<u>亞比雅撒</u>乃<u>可拉</u>子
代上 6:38 <u>可拉</u>乃<u>以斯哈</u>子、<u>以斯哈</u>乃<u>哥轄</u>子、<u>哥轄</u>乃<u>利未</u>子、<u>利未</u>乃<u>以色列</u>子、○
代上 6:39 <u>希幔</u>之同族<u>亞薩</u>、侍於其右、<u>亞薩</u>乃<u>比拉家</u>子、<u>比拉家</u>乃<u>示米亞</u>子、
代上 6:40 <u>示米亞</u>乃<u>米迦勒</u>子、<u>米迦勒</u>乃<u>巴西雅</u>子、<u>巴西雅</u>乃<u>瑪基雅</u>子、
代上 6:41 <u>瑪基雅</u>乃<u>伊特尼</u>子、<u>伊特尼</u>乃<u>謝拉</u>子、<u>謝拉</u>乃<u>亞大雅</u>子、
代上 6:42 <u>亞大雅</u>乃<u>以探</u>子、<u>以探</u>乃<u>薪瑪</u>子、<u>薪瑪</u>乃<u>示每</u>子、
代上 6:43 <u>示每</u>乃<u>雅哈</u>子、<u>雅哈</u>乃<u>革順</u>子、<u>革順</u>乃<u>利未</u>子、○
代上 6:44 其同族<u>米拉利</u>之子孫、侍立其左、<u>以探</u>為其首、<u>以探</u>乃<u>基示</u>子、<u>基示</u>乃<u>亞伯底</u>子、<u>亞伯底</u>乃<u>瑪鹿</u>子、
代上 6:45 <u>瑪鹿</u>乃<u>哈沙比雅</u>子、<u>哈沙比雅</u>乃<u>亞瑪謝</u>子、<u>亞瑪謝</u>乃<u>希勒家</u>子、
代上 6:46 <u>希勒家</u>乃<u>暗西</u>子、<u>暗西</u>乃<u>巴尼</u>子、<u>巴尼</u>乃<u>沙麥</u>子、
代上 6:47 <u>沙麥</u>乃<u>抹利</u>子、<u>抹利</u>乃<u>母示</u>子、<u>母示</u>乃<u>米拉利</u>子、<u>米拉利</u>乃<u>利未</u>子、
代上 6:48 其同族與其餘<u>利未</u>人之職、乃供天主殿中一切役事、
代上 6:49 <u>亞倫</u>及其子孫、在火焚祭臺、焚香臺、獻祭焚香、又在至聖所供役、為<u>以色列</u>人贖罪、循天主之僕<u>摩西</u>凡所命者、○
<h2> 論<u>亞倫</u>及其後裔之職記其世系至<u>亞希瑪斯</u>
</h2>
代上 6:50 <u>亞倫</u>子<u>以利亞撒</u>、<u>以利亞撒</u>子<u>非尼哈</u>、<u>非尼哈</u>子<u>亞比書</u>、
代上 6:51 <u>亞比書</u>子<u>布基</u>、<u>布基</u>子<u>烏西</u>、<u>烏西</u>子<u>西拉希雅</u>、
代上 6:52 <u>西拉希雅</u>子<u>米拉約</u>、<u>米拉約</u>子<u>亞瑪利雅</u>、<u>亞瑪利雅</u>子<u>亞希突</u>、<u>亞希突</u>子<u>撒督</u>、<u>撒督</u>子<u>亞希瑪斯</u>、○
<h2> 臚列祭司與<u>利未</u>人所居之諸邑
</h2>
代上 6:53 a
代上 6:54 <u>亞倫</u>子孫之居處、其井邑鄉里、臚列於左、<u>哥轄</u>族<u>亞倫</u>子孫、 先鬮得地、
代上 6:55 在<u>猶大</u>地得<u>希伯崙</u>、及其四周之郊、
代上 6:56 惟屬城之土田、及鄉村、為<u>耶孚尼</u>子<u>迦勒</u>所得、
代上 6:57 <u>亞倫</u>子孫、得 誤殺人者逃避之邑<u>希伯崙</u>、亦得<u>立拿</u>及其郊、<u>雅提珥</u>、<u>以實提摩</u>及其郊、
代上 6:58 <u>希連</u>及其郊、<u>底璧</u>及其郊、
代上 6:59 <u>亞珊</u>及其郊、<u>伯示麥</u>及其郊、
代上 6:60 在<u>便雅憫</u>支派中得<u>迦巴</u>及其郊、<u>亞勒篾</u>及其郊、<u>亞拿突</u>及其郊、其諸家所得者共十三邑、
代上 6:61 <u>哥轄</u>族其餘之人、以鬮得十邑、在<u>瑪拿西</u>半支派中、
代上 6:62 <u>革順</u>族之諸家、在<u>以薩迦</u>支派、<u>亞設</u>支派、<u>拿弗他利</u>支派、及居<u>巴珊</u> <u>瑪拿西</u>半支派中、得十三邑、
代上 6:63 <u>米拉利</u>族之諸家、在<u>流便</u>支派、<u>迦得</u>支派、<u>西布倫</u>支派中、以鬮得十二邑、
代上 6:64 <u>以色列</u>人以此諸邑、及其郊野、予<u>利未</u>人、
代上 6:65 在<u>猶大</u>支派、<u>西緬</u>支派、<u>便雅憫</u>支派中、以記名之邑、按鬮予之、
代上 6:66 <u>哥轄</u>族亦在<u>以法蓮</u>支派中得數邑、
代上 6:67 在<u>以法蓮</u>山、得 誤殺人者逃避之邑示劍及其郊、又得<u>基色</u>及其郊、
代上 6:68 <u>約緬</u>及其郊、<u>伯和崙</u>及其郊、
代上 6:69 <u>亞耶倫</u>及其郊、<u>迦特臨門</u>及其郊、
代上 6:70 <u>哥轄</u>族其餘之人、在<u>瑪拿西</u>半支派中、<u>得亞乃</u>及其郊、<u>比連</u>及其郊、
代上 6:71 <u>革順</u>子孫、在<u>瑪拿西</u>半支派中、得<u>巴珊</u>之<u>歌蘭</u>及其郊、<u>亞斯他錄</u>及其郊、
代上 6:72 又在<u>以薩迦</u>支派中、得<u>基叠</u>及其郊、<u>大巴拉</u>及其郊、
代上 6:73 <u>拉末</u>及其郊、<u>亞年</u>及其郊、
代上 6:74 在<u>亞設</u>支派中、得<u>瑪沙</u>及其郊、<u>押頓</u>及其郊、
代上 6:75 <u>戶割</u>及其郊、<u>利合</u>及其郊、
代上 6:76 在<u>拿弗他利</u>支派中、得<u>加利利</u>之<u>基叠</u>及其郊、<u>哈們</u>及其郊、<u>基烈亭</u>及其郊、
代上 6:77 <u>米拉利</u>族其餘之人、在<u>西布倫</u>支派中、得<u>臨摩挪</u>及其郊、
代上 6:78 又在<u>約但</u>東、與<u>耶利歌</u>相對、在<u>流便</u>支派中、得曠野之<u>比悉</u>及其郊、<u>耶夏撒</u>及其郊、
代上 6:79 <u>基底莫</u>及其郊、<u>米法押</u>及其郊、
代上 6:80 又在<u>迦得</u>支派中、得<u>基列</u>之<u>拉末</u>及其郊、<u>瑪哈念</u>及其郊、
代上 6:81 <u>希實本</u>及其郊、<u>牙塞</u>及其郊、
代上 7:1 <h2><u>以薩迦</u>之後裔</h2> <u>以薩迦</u>子<u>陀拉</u>、<u>普亞</u>、<u>雅述</u>、  雅述創世記第四十六章十三節作約百<u>伸崙</u>、四人、
代上 7:2 <u>陀拉</u>子<u>烏西</u>、<u>利法雅</u>、<u>耶列</u>、<u>雅買</u>、<u>伊伯散</u>、<u>撒母耳</u>、俱<u>陀拉</u>各家之族長、俱在本族為英武之士、至<u>大衛</u>時、其苗裔計二萬二千六百人、
代上 7:3 <u>烏西</u>子<u>伊斯拉希</u>、<u>伊斯拉希</u>子<u>米迦勒</u>、<u>俄巴底</u>、<u>約珥</u>、<u>伊示雅</u>、父子五人、俱為族長、
代上 7:4 所率同族出戰之軍旅、循其世系、計三萬六千人、蓋其妻子眾多也、
代上 7:5 其同族<u>以薩迦</u>諸家、俱為英武之士、循其譜系、計八萬七千人、○
<h2> <u>便雅憫</u>之後裔
</h2>
代上 7:6 <u>便雅憫</u>子<u>比拉</u>、<u>比結</u>、<u>耶叠</u>、三人、
代上 7:7 <u>比拉</u>子<u>以斯本</u>、<u>烏西</u>、<u>烏薛</u>、<u>耶利摩</u>、<u>以利</u>、五人、俱為英武之士、且為族長、其苗裔循其譜系、計二萬二千有三十四人、
代上 7:8 <u>比結</u>子<u>西米拉</u>、<u>約阿施</u>、<u>以利亞撒</u>、<u>以利約乃</u>、<u>暗利</u>、<u>耶利末</u>、<u>亞比雅</u>、<u>亞拿突</u>、<u>亞拉篾</u>、此皆<u>比結</u>諸子、
代上 7:9 俱為本族之族長、俱英武之士、其苗裔循其譜系、計二萬有二百人、
代上 7:10 <u>耶叠</u>子<u>比勒罕</u>、<u>比勒罕</u>子<u>耶烏施</u>、<u>便雅憫</u>、<u>以忽</u>、<u>基拿拿</u>、<u>西坦</u>、<u>他施</u>、<u>亞希沙哈</u>、
代上 7:11 此皆<u>耶叠</u>之子孫、俱為族長、俱英武之士、其苗裔能臨陣者、計一萬七千二百人、
代上 7:12 <u>以勒</u>子<u>書品</u>、與<u>戶品</u>、<u>亞黑</u>子<u>戶伸</u>、○
<h2> <u>拿弗他利</u>之後裔
</h2>
代上 7:13 <u>拿弗他利</u>子<u>雅薛</u>、<u>古尼</u>、<u>耶色</u>、<u>沙龍</u>、此皆<u>辟拉</u>之子孫、○
<h2> <u>瑪拿西</u>之後裔
</h2>
代上 7:14 <u>瑪拿西</u>子<u>亞斯烈</u>、乃 其妻所生、其妾<u>亞蘭</u>女、生<u>基列</u>之父<u>瑪吉</u>、
代上 7:15 <u>瑪吉</u>娶<u>戶品</u> <u>書品</u>之妹、名<u>瑪迦</u>為妻、 原文作瑪吉為戶品書品娶妻其妹名瑪迦次子名<u>西羅非哈</u>、<u>西羅非哈</u>但有女數人、
代上 7:16 <u>瑪吉</u>妻<u>瑪迦</u>生子、名之曰<u>毘利施</u>、其弟名<u>示利施</u>、<u>示利施</u>子<u>烏蘭</u>、與<u>利金</u>、
代上 7:17 <u>烏蘭</u>子<u>比但</u>、皆<u>瑪拿西</u>孫<u>瑪吉</u>子<u>基列</u>之後裔、
代上 7:18 其妹<u>哈摩利吉</u>生<u>伊施荷</u>、<u>亞比以謝</u>、<u>瑪拉</u>、
代上 7:19 <u>示米大</u>子<u>亞現</u>、<u>示劍</u>、<u>利基希</u>、<u>亞念</u>、○
<h2> <u>以法蓮</u>之後裔
</h2>
代上 7:20 <u>以法蓮</u>子<u>書提拉</u>、<u>書提拉</u>子<u>比列</u>、<u>比列</u>子<u>他哈</u>、<u>他哈</u>子<u>以拉大</u>、<u>以拉大</u>子<u>他哈</u>、
<h2> <u>迦特</u>人殺<u>以法蓮</u>子孫數人
</h2>
代上 7:21 <u>他哈</u>子<u>撒巴</u>、<u>撒巴</u>子<u>書提拉</u>、 <u>以法蓮</u>又生<u>以謝</u>與<u>以列</u>、因下<u>迦特</u>、欲奪<u>加特</u>人之群畜、為土著之<u>迦特</u>人所殺、
代上 7:22 其父<u>以法蓮</u>為之哀哭多日、兄弟咸來唁之、
<h2> <u>以法蓮</u>又生子<u>比利亞</u>
</h2>
代上 7:23 後、<u>以法蓮</u>與妻同室、懷孕生子、因家遭禍、故名子曰<u>比利亞</u>、 比利亞譯即遇禍之義
代上 7:24 其女<u>示伊拉</u>、建下<u>伯和崙</u>、上<u>伯和崙</u>、又建<u>烏羨示伊拉</u>、
代上 7:25 <u>比利亞</u>子<u>利法</u>、<u>利悉</u>、<u>利悉</u>子<u>他拉</u>、<u>他拉</u>子<u>他罕</u>、
代上 7:26 <u>他罕</u>子<u>拉但</u>、<u>拉但</u>子<u>亞米忽</u>、<u>亞米忽</u>子<u>以利沙瑪</u>、
<h2> 記<u>以法蓮</u>後裔所居之地
</h2>
代上 7:27 <u>以利沙瑪</u>子<u>嫩</u>、<u>嫩</u>子<u>約書亞</u>、
代上 7:28 其邑及其居處、乃<u>伯特利</u>、及其鄉里、東至<u>拿蘭</u>、西至<u>基色</u>、及其鄉里、<u>示劍</u>、及其鄉里、直至<u>迦薩</u>、及其鄉里、
代上 7:29 又有近<u>瑪拿西</u>境、<u>伯善</u>、及其鄉里、<u>他納</u>、及其鄉里、<u>米吉多</u>、及其鄉里、<u>多珥</u>、及其鄉里、<u>以色列</u>子<u>約瑟</u>之裔、居此諸邑、○
<h2> <u>亞設</u>之後裔
</h2>
代上 7:30 <u>亞設</u>子<u>音拿</u>、<u>亦施瓦</u>、<u>亦施韋</u>、<u>比利亞</u>、及女<u>西拉</u>、
代上 7:31 <u>比利亞</u>子<u>希別</u>、<u>瑪結</u>、<u>瑪結</u>為<u>比撒威</u>之父、
代上 7:32 <u>希別</u>生<u>雅弗列</u>、<u>朔默</u>、<u>何坦</u>、及女<u>書亞</u>、
代上 7:33 <u>雅弗列</u>子<u>巴薩</u>、<u>賓哈</u>、<u>亞施法</u>、此皆<u>雅弗列</u>子、
代上 7:34 <u>朔默</u>子<u>亞希</u>、<u>羅迦</u>、<u>耶戶巴</u>、<u>亞蘭</u>、
代上 7:35 <u>朔默</u>弟<u>希蓮</u>之子<u>瑣法</u>、<u>音那</u>、<u>示利斯</u>、<u>亞抹</u>、
代上 7:36 <u>瑣法</u>子<u>蘇亞</u>、<u>哈尼弗</u>、<u>書押</u>、<u>比利</u>、<u>音拉</u>、
代上 7:37 <u>比悉</u>、<u>河得</u>、<u>珊瑪</u>、<u>施沙</u>、<u>伊特蘭</u>、<u>比拉</u>、
代上 7:38 <u>耶鐵</u>子<u>耶孚尼</u>、<u>毘斯巴</u>、<u>亞拉</u>、
代上 7:39 <u>烏拉</u>子<u>亞拉</u>、<u>漢尼業</u>、<u>利寫</u>、
代上 7:40 此皆<u>亞設</u>子孫、俱為族長、俱英武之士、牧伯中最著者、其苗裔能臨陣者、循其譜系、計二萬六千人、
代上 8:1 <h2>記<u>便雅憫</u>之後裔及其中貴顯者</h2> <u>便雅憫</u>生長子<u>比拉</u>、次子<u>亞實別</u>、三子<u>亞哈拉</u>、
代上 8:2 四子<u>挪哈</u>、五子<u>拉法</u>、
代上 8:3 <u>比拉</u>子<u>亞大</u>、<u>基拉</u>、<u>亞比忽</u>、
代上 8:4 <u>亞比書</u>、<u>乃幔</u>、<u>亞何亞</u>、
代上 8:5 <u>基拉</u>、<u>示孚汛</u>、<u>戶蘭</u>、
代上 8:6 <u>以忽</u>子為<u>迦巴</u>居民之族長、遷於<u>瑪拿哈</u>、<u>以忽</u>子<u>乃幔</u>、<u>亞希亞</u>、<u>基拉</u>、遷之者即<u>基拉</u>、<u>基拉</u>生<u>烏撒</u>、<u>亞希忽</u>、
代上 8:7 a
代上 8:8 <u>沙哈連</u>在<u>摩押</u>地生子、出二妻<u>戶申</u>與<u>巴拉</u>後、
代上 8:9 其妻<u>賀得</u>從之生子<u>約巴</u>、<u>洗比雅</u>、<u>米沙</u>、<u>瑪拉干</u>、
代上 8:10 <u>耶烏斯</u>、<u>沙迦</u>、<u>米瑪</u>、此諸子皆為族長、
代上 8:11 其妻<u>戶申</u>從之生<u>亞比突</u>、<u>伊利巴力</u>、
代上 8:12 <u>伊利巴力</u>子<u>希伯</u>、<u>米珊</u>、<u>沙麥</u>、<u>沙麥</u>建<u>阿挪</u>與<u>羅得</u>、及其鄉里、
代上 8:13 又有<u>比利亞</u>與<u>示瑪</u>、為<u>亞耶倫</u>居民之族長、驅<u>迦特</u>居民者亦斯人、
代上 8:14 <u>比利亞</u>子<u>亞希約</u>、<u>沙煞</u>、<u>耶利末</u>、<u>西巴第雅</u>、<u>亞拉</u>、<u>亞得</u>、<u>米迦勒</u>、<u>伊施巴</u>、<u>約哈</u>、
代上 8:15 a
代上 8:16 a
代上 8:17 <u>伊利巴力</u>子<u>西巴第雅</u>、<u>米書蘭</u>、<u>希西基</u>、<u>希百</u>、<u>伊施米萊</u>、<u>伊斯利亞</u>、<u>約巴</u>、
代上 8:18 a
代上 8:19 <u>示每</u>子<u>雅金</u>、<u>細基利</u>、<u>撒伯底</u>、<u>以利乃</u>、<u>洗勒太</u>、<u>以列</u>、<u>亞大雅</u>、<u>比拉雅</u>、<u>申拉</u>、
代上 8:20 a
代上 8:21 a
代上 8:22 <u>沙煞</u>子<u>伊施班</u>、<u>希伯</u>、<u>以列</u>、<u>亞伯頓</u>、<u>細基利</u>、<u>哈難</u>、<u>哈拿尼雅</u>、<u>以蘭</u>、<u>安陀提雅</u>、
代上 8:23 a
代上 8:24 a
代上 8:25 <u>伊弗底雅</u>、<u>毘努利</u>、
代上 8:26 <u>耶羅罕</u>子<u>珊示萊</u>、<u>示哈利</u>、<u>亞他利</u>、<u>雅利西</u>、<u>以利亞</u>、<u>細基利</u>、
代上 8:27 a
代上 8:28 此皆本族之族長、居於<u>耶路撒冷</u>、○
代上 8:29 <u>基遍</u>之祖居於<u>基遍</u>、其妻名<u>瑪迦</u>、
代上 8:30 長子名<u>亞伯頓</u>、又生<u>蘇珥</u>、<u>基士</u>、<u>巴力</u>、<u>拿答</u>、
代上 8:31 <u>基多</u>、<u>亞希約</u>、<u>撒迦</u>、<u>米基羅</u>、
代上 8:32 <u>米基羅</u>生<u>示米亞</u>、此諸人亦與其族兄弟、同居<u>耶路撒冷</u>、與族兄弟居處相對、○
<h2> 記<u>掃羅</u>與<u>約拿單</u>之譜系
</h2>
代上 8:33 <u>尼珥</u>生<u>基士</u>、<u>基士</u>生<u>掃羅</u>、<u>掃羅</u>生<u>約拿單</u>、<u>麥基舒亞</u>、<u>亞比拿達</u>、<u>伊施巴力</u>、
代上 8:34 <u>約拿單</u>子<u>米力巴力</u>、<u>米力巴力</u>生<u>米迦</u>、
代上 8:35 <u>米迦</u>子<u>毘敦</u>、<u>米勒</u>、<u>他利亞</u>、<u>亞哈斯</u>、
代上 8:36 <u>亞哈斯</u>生<u>耶何亞達</u>、<u>耶何亞達</u>生<u>亞拉篾</u>、<u>亞斯瑪威</u>、<u>心利</u>、<u>心利</u>生<u>摩撒</u>、
代上 8:37 <u>摩撒</u>生<u>比尼亞</u>、<u>比尼亞</u>子<u>拉法</u>、<u>拉法</u>子<u>以利亞薩</u>、<u>以利亞薩</u>子<u>亞悉</u>、
代上 8:38 <u>亞悉</u>有六子、其名如左、<u>亞斯利干</u>、<u>波基路</u>、<u>以實瑪利</u>、<u>示亞利雅</u>、<u>俄巴底雅</u>、<u>哈難</u>、皆<u>亞悉</u>子、
代上 8:39 其弟<u>以設</u>有三子、長子<u>烏蘭</u>、次子<u>耶烏施</u>、三子<u>以利法列</u>、
代上 8:40 <u>烏蘭</u>子皆英武之士、善於張弓、子孫眾多、共百五十人、皆屬<u>便雅憫</u>支派、
代上 9:1 <h2>考原居<u>耶路撒冷</u>者之譜系</h2> 以上即<u>以色列</u>全族之世系、載於<u>以色列</u>及<u>猶大</u>列王之記略、因其獲罪、被遷於<u>巴比倫</u>、
代上 9:2 自<u>巴比倫</u>而歸、先居其舊業故邑者、有<u>以色列</u>人、祭司、<u>利未</u>人、尼提甯、 尼提甯或作殿役<h2> 其中有<u>以色列</u>人</h2>
代上 9:3 居於<u>耶路撒冷</u>者、有<u>猶大</u>人、<u>便雅憫</u>人、<u>以法蓮</u>人、<u>瑪拿西</u>人、
代上 9:4 <u>猶大</u>子<u>法勒斯</u>子孫中、有<u>巴尼</u>元孫、<u>音利</u>曾孫、<u>暗利</u>孫、<u>亞米忽</u>子<u>烏太</u>、
代上 9:5 <u>示羅</u>子孫中、有長子<u>亞帥雅</u>、及其眾子、
代上 9:6 <u>謝拉</u>子孫中、有<u>耶烏利</u>、及其族兄弟、共六百七十人、○
代上 9:7 <u>便雅憫</u>人中、有<u>哈西努</u>曾孫、<u>何達威雅</u>孫、<u>米書蘭</u>子<u>撒路</u>、
代上 9:8 <u>耶羅罕</u>子<u>伊比尼雅</u>、<u>米基立</u>孫、<u>烏西</u>子<u>以拉</u>、<u>伊比尼雅</u>曾孫、<u>流珥</u>孫、<u>示法提雅</u>子<u>米書蘭</u>、
代上 9:9 及其族兄弟、循其世系、共九百五十六人、各在本族為家長、○
<h2> 有祭司
</h2>
代上 9:10 祭司中有<u>耶達雅</u>、<u>耶何雅立</u>、<u>雅斤</u>、
代上 9:11 有司主殿者<u>希勒家</u>子<u>亞薩利雅</u>、<u>希勒家</u>乃<u>米書蘭</u>子、<u>米書蘭</u>乃<u>撒督</u>子、<u>撒督</u>乃<u>米拉約</u>子、<u>米拉約</u>乃<u>亞希突</u>子、
代上 9:12 有<u>瑪基雅</u>曾孫、<u>巴述</u>孫、<u>耶羅罕</u>子<u>亞達雅</u>、<u>亞第業</u>子瑪賽、<u>亞第業</u>乃<u>雅希細拉</u>子、<u>雅希細拉</u>乃<u>米書蘭</u>子、<u>米書蘭</u>乃<u>米實利密</u>子、<u>米實利密</u>乃<u>音麥珥</u>子、
代上 9:13 及其族兄弟、皆為家長、善供役事於主殿者、共一千七百六十人、
<h2> 有<u>利未</u>人
</h2>
代上 9:14 <u>利未</u>人<u>米拉利</u>子孫中、有<u>哈沙比雅</u>曾孫、<u>亞斯利干</u>孫、<u>哈述</u>子<u>示瑪雅</u>、
代上 9:15 有<u>拔巴甲</u>、<u>黑勒施</u>、<u>迦拉</u>、及<u>亞薩</u>曾孫、<u>細基利</u>孫、<u>米迦</u>子<u>瑪探雅</u>、
代上 9:16 有<u>耶度頓</u>曾孫、<u>迦拉</u>孫、<u>示瑪雅</u>子<u>俄巴底</u>、有<u>以利加拿</u>孫、<u>亞撒</u>子<u>比利家</u>、彼居<u>尼陀法</u>人之鄉里、○
<h2> 記<u>利未</u>人所司
</h2>
代上 9:17 守門者乃<u>沙龍</u>、<u>亞谷</u>、<u>他勒門</u>、<u>亞希幔</u>、及其兄弟、<u>沙龍</u>為長、
代上 9:18 直至是時、守王之東門、在<u>利未</u>班列中、為守門者、
代上 9:19 <u>可拉</u>曾孫、<u>亞比雅撒</u>孫、<u>可利</u>子<u>沙龍</u>、及其族兄弟<u>可拉</u>子孫、司供役之事、且守會幕之門、其祖轄主之營、亦守其入處、
代上 9:20 昔<u>以利亞撒</u>子<u>非尼哈</u>統轄之、<u>非尼哈</u>蒙主之祐、
代上 9:21 <u>米示利米</u>子<u>撒迦利雅</u>、守會幕之門、
代上 9:22 被選為守門者、共二百十二人、在本鄉里記其世系、即<u>大衛</u>與先見<u>撒母耳</u>所立、因見其忠心、
代上 9:23 彼與子孫循其班列、守主殿之門、及會幕之門、
代上 9:24 守門者立於東西南北四方、
代上 9:25 在鄉里之族兄弟、每七日則至、與之更易班次、
代上 9:26 此<u>利未</u>人、即守門者之四長、諸事忠心、亦守主殿之倉廩府庫、
代上 9:27 主之殿乃彼所守、亦司鎖鑰、每晨啟門、故宿於天主殿之四圍、
代上 9:28 其中有人守奉事時所用之器、器皆按數、攜之出、攜之入、
代上 9:29 亦有人理器皿與聖所之一切器具、及細麵、酒、油、乳香、香品、
代上 9:30 祭司中有以香品製膏者、
代上 9:31 <u>利未</u>人<u>可拉</u>族<u>沙龍</u>之長子<u>瑪提提雅</u>、忠心理鼎烹之事、
代上 9:32 其族兄弟<u>哥轄</u>子孫中、有理陳設餅者、每安息日備之、
代上 9:33 亦有當謳歌之職者、乃<u>利未</u>人中家長、晝夜供役、故免供守倉廩府庫之役、 又作彼居於屬殿之屋晝夜供役故免供別役
代上 9:34 以上所載、俱<u>利未</u>人之族長、乃族中最著者、居於<u>耶路撒冷</u>、○
代上 9:35 <u>基遍</u>之祖<u>耶葉</u>、居於<u>基遍</u>、其妻名<u>瑪迦</u>、
代上 9:36 長子名<u>亞伯頓</u>、又生<u>蘇珥</u>、<u>基士</u>、<u>巴力</u>、<u>尼珥</u>、<u>拿答</u>、
代上 9:37 <u>基多</u>、<u>亞希約</u>、<u>撒迦利雅</u>、<u>米基羅</u>、
代上 9:38 <u>米基羅</u>生<u>示米暗</u>、此諸人亦與其族兄弟同居<u>耶路撒冷</u>、與族兄弟居處相對、
<h2> 復記<u>掃羅</u> <u>約拿單</u>之譜系
</h2>
代上 9:39 <u>尼珥</u>生<u>基士</u>、<u>基士</u>生<u>掃羅</u>、<u>掃羅</u>生<u>約拿單</u>、<u>麥基舒亞</u>、<u>亞比拿達</u>、<u>伊施巴力</u>、
代上 9:40 <u>約拿單</u>子<u>米力巴力</u>、<u>米力巴力</u>生<u>米迦</u>、
代上 9:41 <u>米迦</u>子<u>毘敦</u>、<u>米勒</u>、<u>他利亞</u>、 <u>亞哈斯</u>
代上 9:42 <u>亞哈斯</u>生<u>雅拉</u>、<u>雅拉</u>生<u>亞拉篾</u>、<u>亞斯瑪威</u>、<u>心利</u>、<u>心利</u>生<u>摩撒</u>、
代上 9:43 <u>摩撒</u>生<u>比尼亞</u>、<u>比尼亞</u>生<u>拉法</u>、<u>拉法</u>生<u>以利亞薩</u>、<u>以利亞薩</u>生<u>亞悉</u>、
代上 9:44 <u>亞悉</u>有六子、其名如左、<u>亞斯利干</u>、<u>波基路</u>、<u>以實瑪利</u>、<u>示亞利雅</u>、<u>俄巴底雅</u>、<u>哈難</u>、此皆<u>亞悉</u>諸子、
代上 10:1 <h2><u>掃羅</u>敗績與三子偕亡<u>非利士</u>人釘<u>掃羅</u>骷髏於<u>大袞</u>廟<u>基列</u>之<u>雅比</u>豪傑取<u>掃羅</u>及其子之屍葬於<u>雅比</u>哀之七日</h2> <u>非利士</u>人與<u>以色列</u>人戰、<u>以色列</u>人遁於<u>非利士</u>人前、在<u>基利波阿</u> 基利波阿又作吉博下同山、被殺者眾、
代上 10:2 <u>非利士</u>人追<u>掃羅</u>、與其三子、殺<u>掃羅</u>三子<u>約拿單</u>、<u>亞比拿達</u>、<u>麥基舒亞</u>、
代上 10:3 攻<u>掃羅</u>陣勢甚猛、<u>掃羅</u>為射者所中而傷、
代上 10:4 謂執其兵器者曰、爾可拔刀刺我、恐未受割禮者、凌辱我、執其兵器者懼甚、不敢奉命、
代上 10:5 <u>掃羅</u>遂取刀自伏其上、執其兵器者、見<u>掃羅</u>死、遂亦伏於刀而死、
代上 10:6 如是<u>掃羅</u>與其三子、及其全家、皆同日死焉、
代上 10:7 於是居平原之<u>以色列</u>人眾、見軍旅逃遁、<u>掃羅</u>與三子皆死、棄其邑而逃、<u>非利士</u>人至、遂居其中、
代上 10:8 明日<u>非利士</u>人來剝被殺者、見<u>掃羅</u>與三子仆於<u>基利波阿</u>山、
代上 10:9 遂剝其屍、斬其首級、取其器械、遣人遍行<u>非利士</u>地之四境、報捷於偶像廟及民間、
代上 10:10 又以<u>掃羅</u>之兵器、置於其神之廟中、釘其頭顱於<u>大袞</u>廟、
代上 10:11 <u>基列</u>之<u>雅比</u>人、聞<u>非利士</u>人所行於<u>掃羅</u>之事、
代上 10:12 其中勇士皆起、往取<u>掃羅</u>之屍、與其子之屍、攜至<u>雅比</u>、葬其骸骨於<u>雅比</u>、在橡樹下、禁食七日、
<h2> <u>掃羅</u>因罪致禍國位移於<u>大衛</u>家
</h2>
代上 10:13 如是、<u>掃羅</u>死、因其獲罪於主、不遵守主命、且因問交鬼之婦、而不詢主、主殺之、移其國歸<u>耶西</u>子<u>大衛</u>、
代上 10:14 a
代上 11:1 <h2><u>以色列</u>眾集<u>希伯崙</u>立<u>大衛</u>為王</h2> <u>以色列</u>眾集於<u>希伯崙</u>見<u>大衛</u>曰、我為爾之骨肉、
代上 11:2 昔<u>掃羅</u>為我王時、爾已率<u>以色列</u>民出入、主曾許爾曰、爾必牧我民<u>以色列</u>、必為君治理我民<u>以色列</u>、
代上 11:3 於是<u>以色列</u>諸長老至<u>希伯崙</u>見王、<u>大衛</u>王在<u>希伯崙</u>與之立約於主前、諸長老膏<u>大衛</u>立為<u>以色列</u>王、應主託<u>撒母耳</u>所言者、
代上 11:4 <u>大衛</u>與<u>以色列</u>眾至<u>耶路撒冷</u>、<u>耶路撒冷</u>即<u>耶布斯</u>、時、土著<u>耶布斯</u>人居於彼、
<h2> <u>大衛</u>由<u>耶布斯</u>族取<u>郇</u>建都
</h2>
代上 11:5 <u>耶布斯</u>人謂<u>大衛</u>曰、爾不能至此、<u>大衛</u>取<u>郇</u>之保障、<u>郇</u>之保障即<u>大衛</u>之城、
代上 11:6 <u>大衛</u>曰、凡先攻<u>耶布斯</u>人者、必為首為長、<u>西魯雅</u>子<u>約押</u>先往、遂為首、
代上 11:7 <u>大衛</u>居於保障、故眾稱之曰<u>大衛</u>之城、
代上 11:8 <u>大衛</u>自<u>米羅</u>起環建城垣、其餘之城、乃<u>約押</u>修葺、
代上 11:9 自此<u>大衛</u>日漸昌大、蓋萬有之主祐之、
<h2> 臚舉<u>大衛</u>諸傑士
</h2>
代上 11:10 以下記從<u>大衛</u>之勇士最著者、皆助之得國、偕<u>以色列</u>眾立之為王、循主諭<u>以色列</u>之命、
代上 11:11 <u>大衛</u>所有之勇士、其數如左、<u>哈基摩尼</u>子<u>雅朔班</u>、為諸將 諸將或作三勇士之首、一揮槍殺三百人、
代上 11:12 其次為<u>亞合希</u>人、<u>朵多</u>子<u>以利亞撒</u>、乃三勇士之一、
代上 11:13 昔偕<u>大衛</u>在<u>巴斯達閔</u>、<u>非利士</u>人集以戰、在彼有田、種以麰麥、民皆遁於<u>非利士</u>人前、
代上 11:14 乃立於田、擊<u>非利士</u>人、救護其田、主使<u>以色列</u>人獲大勝、
代上 11:15 三十為首者  三十為首者即三十勇士中三人、一日下至<u>亞杜蘭</u>穴旁之磐、就<u>大衛</u>、<u>非利士</u>軍、列營於<u>利乏音</u>谷、
代上 11:16 當時<u>大衛</u>在山寨、<u>非利士</u>戍兵在<u>伯利恆</u>、
代上 11:17 <u>大衛</u>曰、<u>伯利恆</u>城門側之井、我慕其水、誰願往汲、予我飲之、
代上 11:18 此三 勇士、衝<u>非利士</u>營而過、自<u>伯利恆</u>城門側之井、汲水攜於<u>大衛</u>、<u>大衛</u>不飲、乃灌於主前、曰、
代上 11:19 我天主歟、此三人冒死不顧、往汲此水、無異其血、我斷不敢飲之、如是、<u>大衛</u>不敢飲此水、此三勇士所為如是、
代上 11:20 <u>約押</u>弟<u>亞比篩</u>為 別三勇士之首、 或作為三十勇士之首揮槍殺三百人、在三勇士 在三勇士或作在三十勇士中最著名者、
代上 11:21 彼在後三勇士 在後三勇士或作在三十勇士中最尊貴、故為其首、惟不及前三勇士、 惟不及前三勇士或作不及三勇士
代上 11:22 又有<u>甲薛</u>人<u>比拿雅</u>、乃巨富者<u>耶何耶大</u>子、大有作為、曾殺<u>摩押</u>猛如獅之二勇士、又於降雪時、下阱殺一獅、
代上 11:23 又殺一雄偉之<u>伊及</u>人、<u>伊及</u>人身長五尺、 按古尺以肘為度手執槍、槍柯之大、如織器之軸、<u>比拿雅</u>執梃以迎、自<u>伊及</u>人手奪槍、以槍殺之、
代上 11:24 <u>耶何耶大</u>子<u>比拿雅</u>所為如是、在三勇士 在三勇士或作在三十勇士中最著名者、
代上 11:25 較諸三十勇士更為尊貴、惟不及前三勇士、 惟不及前三勇士或作不及三勇士<u>大衛</u>立之為侍衛長、
代上 11:26 軍中之勇士、即<u>約押</u>弟<u>亞撒黑</u>、<u>伯利恆</u>人<u>朵多</u>子<u>伊勒哈難</u>、
代上 11:27 <u>哈羅</u>人<u>沙摩</u>、<u>比倫</u>人<u>希勒</u>、
代上 11:28 <u>提哥亞</u>人<u>益吉</u>子<u>以拉</u>、<u>亞拿突</u>人<u>亞比以謝</u>、
代上 11:29 <u>戶沙</u>人<u>西比該</u>、<u>亞合</u>人<u>以萊</u>、
代上 11:30 <u>尼陀法</u>人<u>瑪哈萊</u>、<u>尼陀法</u>人<u>巴拿</u>子<u>黑列</u>、
代上 11:31 屬<u>便雅憫</u>族之<u>基比亞</u>人<u>利拜</u>子<u>以太</u>、<u>比拉頓</u>人<u>比拿雅</u>、
代上 11:32 <u>那哈累迦實</u>人<u>戶萊</u>、<u>亞拉巴</u>人<u>亞比</u>、
代上 11:33 <u>巴路米</u>人 或作巴戶琳人<u>亞斯瑪威</u>、<u>沙勒本</u>人<u>以利哈巴</u>、
代上 11:34 <u>基孫</u>人<u>比尼哈深</u>、<u>哈拉</u>人<u>沙基</u>子<u>約拿單</u>、
代上 11:35 <u>哈拉</u>人<u>沙甲</u>子<u>亞希暗</u>、<u>烏珥</u>子<u>以利法勒</u>、
代上 11:36 <u>米基拉</u>人<u>希弗</u>、<u>比倫</u>人<u>亞希雅</u>、
代上 11:37 <u>迦密</u>人<u>希斯萊</u>、<u>伊斯拜</u>子<u>拿萊</u>、
代上 11:38 <u>拿單</u>弟<u>約珥</u>、<u>哈基利</u>子<u>彌伯哈</u>、
代上 11:39 <u>亞捫</u>人<u>西勒</u>、<u>別綠</u>人<u>拿哈萊</u>、<u>拿哈萊</u>即為<u>西魯雅</u>子<u>約押</u>執器械者、
代上 11:40 <u>以得</u>人<u>以拉</u>、<u>以得</u>人<u>迦立</u>、
代上 11:41 <u>赫</u>人<u>烏利亞</u>、<u>亞萊</u>子<u>撒八</u>、
代上 11:42 <u>流便</u>人<u>示撒</u>子<u>亞第拿</u>、彼為<u>流便</u>支派中一族長、亦率領三十人、
代上 11:43 <u>瑪迦</u>子<u>哈難</u>、<u>彌特尼</u>人<u>約沙法</u>、
代上 11:44 <u>亞施他拉</u>人<u>烏西亞</u>、<u>亞羅珥</u>人<u>何但</u>二子<u>沙瑪</u>與<u>耶葉</u>、
代上 11:45 <u>底西</u>人<u>申利</u>子<u>耶第業</u>、與其弟<u>約哈</u>、
代上 11:46 <u>瑪哈未</u>人<u>以利業</u>、<u>伊利南</u>之二子<u>耶利拜</u>、<u>約沙未雅</u>、<u>摩押</u>人<u>伊特瑪</u>、
代上 11:47 <u>以利業</u>、<u>阿伯</u>、並<u>米瑣八</u>人<u>雅西業</u>、
代上 12:1 <h2>臚舉詣<u>細革拉</u>歸<u>大衛</u>之人</h2> <u>大衛</u>避<u>基士</u>子<u>掃羅</u>、居<u>細革拉</u>時、有英武之士、善於助戰、咸來就之、
代上 12:2 有<u>掃羅</u>同族、<u>便雅憫</u>人、皆善於張弓、能以左右手拋石發箭、
代上 12:3 首<u>亞希以謝</u>、次<u>約阿施</u>、皆<u>基比亞</u>人<u>示瑪</u>子、<u>亞斯瑪威</u>之二子<u>耶薛</u>與<u>毘列</u>、<u>亞拿突</u>人<u>比拉迦</u>、<u>耶戶</u>、
代上 12:4 <u>基遍</u>人<u>以實買雅</u>、彼於三十人中為最勇、亦為三十人之長、<u>耶利米</u>、<u>雅哈悉</u>、<u>約哈難</u>、與<u>基得拉</u>人<u>約撒拔</u>、
代上 12:5 <u>以路賽</u>、<u>耶利末</u>、<u>比亞利雅</u>、<u>示瑪利雅</u>、<u>哈律弗</u>人<u>實法提雅</u>、
代上 12:6 <u>可拉</u>族人<u>以利加拿</u>、<u>耶西雅</u>、<u>亞薩列</u>、<u>約以謝</u>、<u>押朔班</u>、
代上 12:7 <u>基多</u>人<u>耶羅罕</u>之二子<u>猶拉</u>與<u>西巴底雅</u>、
代上 12:8 <u>迦得</u>支派、亦有人至曠野山寨歸<u>大衛</u>、俱英武之士、執干戈之戰士、貌勇如獅、足捷如山中之鹿、
代上 12:9 首<u>以薛</u>、次<u>俄巴底雅</u>、三<u>以利押</u>、
代上 12:10 四<u>彌施瑪拿</u>、五<u>耶利米</u>、
代上 12:11 六<u>亞太</u>、七<u>以利業</u>、
代上 12:12 八<u>約哈羅</u>、九<u>以利薩巴</u>、
代上 12:13 十<u>耶利米</u>、十一<u>末巴奈</u>、
代上 12:14 此皆<u>迦得</u>人武士長、小者轄百人、大者轄千人、
代上 12:15 正月、<u>約但</u>河水漲溢於岸、斯眾濟河、使凡在平原者、遁於東西、
代上 12:16 有<u>便雅憫</u>人、<u>猶大</u>人、至山寨就<u>大衛</u>、
代上 12:17 <u>大衛</u>出迎、謂之曰、爾來意若平善、欲助我、則我願與爾結盟、如欲欺我、將我無辜者付於敵手、願我列祖之天主、鑒察加責、
代上 12:18 諸將之長<u>亞瑪撒</u>、受感於神、曰、<u>大衛</u>歟、我儕歸爾、<u>耶西</u>子歟、我儕助爾、惟平康是務、願爾獲平康、助爾者獲平康、蓋爾之天主祐爾、<u>大衛</u>接之、使為軍長、
代上 12:19 <u>大衛</u>偕<u>非利士</u>人同往攻<u>掃羅</u>時、有<u>瑪拿西</u>人來歸之、<u>大衛</u>竟不助<u>非利士</u>人、因<u>非利士</u>諸伯相議云、恐<u>大衛</u>以我儕之首級降其主<u>掃羅</u>、遂定議遣之去、
代上 12:20 <u>大衛</u>往<u>細革拉</u>時、<u>瑪拿西</u>支派<u>押拿</u>、<u>約撒拔</u>、<u>耶第業</u>、<u>米加勒</u>、<u>約撒拔</u>、<u>以利戶</u>、<u>細勒太</u>、咸來歸之、皆為<u>瑪拿西</u>千夫長、
代上 12:21 斯眾助<u>大衛</u>攻群寇、悉為大勇之武士、皆為軍長、
<h2> 臚舉詣<u>希伯崙</u>歸<u>大衛</u>之軍
</h2>
代上 12:22 其時、日有人來歸<u>大衛</u>以助之、致成至大之軍、 致成至大之軍原文作致成大軍如神軍
代上 12:23 備戰之將士、至<u>希伯崙</u>見<u>大衛</u>、欲循主所命、以<u>掃羅</u>之國位歸<u>大衛</u>、其數如左、
代上 12:24 <u>猶大</u>支派、執干戈備戰之武士、六千八百人、
代上 12:25 <u>西緬</u>支派、能臨陣之壯士、七千一百人、
代上 12:26 <u>利未</u>支派四千六百人、
代上 12:27 <u>亞倫</u>族之牧伯<u>耶何耶大</u>、率三千七百人、
代上 12:28 英武之少者<u>撒督</u>、率本族之族長二十二人、
代上 12:29 <u>便雅憫</u>支派、<u>掃羅</u>同族三千人、當其時<u>便雅憫</u>支派、大半尚從<u>掃羅</u>家、
代上 12:30 <u>以法蓮</u>支派、英武之士族中著名者、二萬八百人、
代上 12:31 <u>瑪拿西</u>半支派、名錄於册、至而立<u>大衛</u>為王者、一萬八千人、
代上 12:32 <u>以薩迦</u>支派、達時務知<u>以色列</u>人所當行者、族長二百、同族兄弟皆為其所轄、
代上 12:33 <u>西布倫</u>支派、能臨陣、持諸兵器而戰、不亂行伍、不生二心者、五萬人、
代上 12:34 <u>拿弗他利</u>支派、武士長一千、率執干戈者、三萬七千人、
代上 12:35 <u>但</u>支派、善戰者、二萬八千六百人、
代上 12:36 <u>亞設</u>支派、臨陣善戰者、四萬人、
代上 12:37 <u>約但</u>東<u>流便</u>支派、<u>迦得</u>支派、<u>瑪拿西</u>半支派、持諸兵器能戰者、十二萬人、
代上 12:38 皆戰士能守行伍、誠心誠意至<u>希伯崙</u>、欲立<u>大衛</u>為<u>以色列</u>眾人之王、<u>以色列</u>餘民、亦一心欲立<u>大衛</u>為王、
代上 12:39 在<u>希伯崙</u> 原文作在彼與<u>大衛</u>偕居三日、且同筵宴、蓋其同族兄弟為備食物、
代上 12:40 附近之處而外、至於<u>以薩迦</u> <u>西布倫</u> <u>拿弗他利</u>之地、有人以驢、駝、騾、牛、載麵食、無花果、乾葡萄、酒、油、俱攜之至、亦攜牛羊甚多、蓋<u>以色列</u>人甚喜樂也、
代上 13:1 <h2><u>大衛</u>率眾由<u>基列耶琳</u>請約匱</h2> <u>大衛</u>與諸千夫長、百夫長、及一切牧伯會議、
代上 13:2 謂<u>以色列</u>會眾曰、如爾以為善、且以為出乎主我之天主、則我儕遣人往<u>以色列</u>遍地、見所有未至之同族、又見祭司及<u>利未</u>人、即居於其邑與其郊者、使咸集於此、
代上 13:3 當請我天主之匱至於我所、蓋<u>掃羅</u>之時、我儕不在匱前、詢於天主、
代上 13:4 會眾曰、可知是以行、蓋民眾咸以此言為然、
代上 13:5 於是<u>大衛</u>招集<u>以色列</u>人、自<u>伊及</u>之<u>西曷</u>、至<u>哈末</u>道、欲自<u>基列耶琳</u>、將天主之匱請之來、
代上 13:6 <u>大衛</u>率<u>以色列</u>眾至<u>巴拉</u>、即屬<u>猶大</u>之<u>基列耶琳</u>、欲自彼將主天主之匱請之來、主居二基路伯間、於彼亦籲主之名、 於彼亦籲主之名或作此匱乃以居基路伯間之主之名名者
代上 13:7 遂將天主之匱、自<u>亞比拿達</u>家舁之出、載於新車、<u>烏撒</u>與<u>亞希約</u>御車、
代上 13:8 <u>大衛</u>與<u>以色列</u>民眾在天主前、極力舞蹈、且謳歌、又用琴、瑟、鑼、鼓、與角、而作樂、
<h2> <u>烏撒</u>僭扶約匱主怒誅之
</h2>
代上 13:9 至<u>基頓</u>禾場 牽車之牛脫軛、 或作牛驚而奔<u>烏撒</u>以手扶匱、
代上 13:10 主怒<u>烏撒</u>、擊之、因其以手扶匱、乃死於天主前、
代上 13:11 主擊<u>烏撒</u>、<u>大衛</u>不悅、遂名其地曰<u>毘利斯烏撒</u>、 譯即擊烏撒處之義至於今日其名猶存、
代上 13:12 是日<u>大衛</u>畏懼天主、曰、天主之匱、我豈可請至我所乎、
<h2> 約匱安置於<u>俄別以東</u>家
</h2>
代上 13:13 於是<u>大衛</u>不請匱入<u>大衛</u>之城、至於己所、遂請至<u>迦特</u>人<u>俄別以東</u>家、
代上 13:14 天主之匱、在 在文作居<u>迦特</u>人<u>俄別以東</u>家三月、主賜福於<u>俄別以東</u>家、及其凡所有者、
代上 14:1 <h2><u>推羅</u>王<u>希蘭</u>遣使優待<u>大衛</u></h2> <u>推羅</u>王<u>希蘭</u>遣使攜柏香木、與石工木工、至<u>大衛</u>所、為之建宮殿、
代上 14:2 <u>大衛</u>知主立己為<u>以色列</u>王、又知主為其民<u>以色列</u>故、使其國振興、○
<h2> <u>大衛</u>國興安享多福
</h2>
代上 14:3 <u>大衛</u>在<u>耶路撒冷</u>、更娶后妃、誕生子女、
代上 14:4 在<u>耶路撒冷</u>所生之子、其名如左、<u>沙母亞</u>、<u>朔巴</u>、<u>拿單</u>、<u>所羅門</u>、
代上 14:5 <u>益轄</u>、<u>以利書亞</u>、<u>以利法列</u>、
代上 14:6 <u>挪迦</u>、<u>尼斐</u>、<u>雅斐亞</u>、
代上 14:7 <u>以利沙瑪</u>、<u>比利雅大</u>、<u>以利法列</u>、○
<h2> 二次戰勝<u>非利士</u>人
</h2>
代上 14:8 <u>非利士</u>人聞<u>大衛</u>受膏為<u>以色列</u>眾民之王、咸上而索之、<u>大衛</u>聞之、遂往迎敵、
代上 14:9 <u>非利士</u>人至、散布於<u>利乏音</u>谷、
代上 14:10 <u>大衛</u>問天主曰、我上而攻<u>非利士</u>人、可乎、主以彼付於我手乎、主諭<u>大衛</u>曰、可上、我必以彼付於爾手、
代上 14:11 <u>非利士</u>人上至<u>巴勒毘拉心</u>、<u>大衛</u>在彼擊敗之、<u>大衛</u>曰、天主於我前沖破敵人、如水之沖激然、故名其地曰<u>巴勒毘拉心</u>、 譯即沖破處之義
代上 14:12 <u>非利士</u>人在彼、棄其偶像、<u>大衛</u>命焚之以火、
代上 14:13 <u>非利士</u>人復散布於谷中、
代上 14:14 <u>大衛</u>又問天主、天主曰、勿上追之、當由其後而轉、從桑樹相對之處攻之、
代上 14:15 爾聞桑樹杪有步履聲、爾即出戰、因其時、天主已先爾而行、擊<u>非利士</u>人之軍旅、
代上 14:16 <u>大衛</u>遂遵天主所命而行、擊<u>非利士</u>人之軍旅、自<u>基遍</u>至<u>迦斯拉</u>、
代上 14:17 於是<u>大衛</u>之名、傳揚於列國、主使列國俱畏之、
代上 15:1 <h2><u>大衛</u>為約匱敬備安所命祭司與<u>利未</u>人由<u>俄別以東</u>家請約匱至</h2> <u>大衛</u>在<u>大衛</u>之城、為己建宮室、又為天主之匱備一所、為之張幕、
代上 15:2 其時<u>大衛</u>曰、<u>利未</u>人之外、無人可舁天主之匱、因主特選<u>利未</u>人、舁天主之匱、且奉事之、至於永遠、
代上 15:3 <u>大衛</u>招集<u>以色列</u>眾至<u>耶路撒冷</u>、欲請主之匱、至為其所備之所、
代上 15:4 <u>大衛</u>集<u>亞倫</u>子孫及<u>利未</u>人、
代上 15:5 <u>哥轄</u>子孫、有族長<u>烏列</u>、與其同族一百二十人、
代上 15:6 <u>米拉利</u>子孫、有族長<u>亞帥雅</u>、與其同族二百二十人、
代上 15:7 <u>革順</u>子孫、有族長<u>約珥</u>、與其同族一百三十人、
代上 15:8 <u>以利撒反</u>子孫、有族長<u>示瑪雅</u>、與同族二百人、
代上 15:9 <u>希伯崙</u>子孫、有族長<u>以列</u>、與其同族八十人、
代上 15:10 <u>烏薛</u>子孫、有族長<u>亞米拿達</u>、與其同族一百十二人、
代上 15:11 <u>大衛</u>召祭司<u>撒督</u>與<u>亞比亞他</u>、亦召<u>利未</u>人<u>烏列</u>、<u>亞帥雅</u>、<u>約珥</u>、<u>示瑪雅</u>、<u>以列</u>、<u>亞米拿達</u>、
代上 15:12 謂之曰、爾曹為<u>利未</u>支派之族長、當與同族自潔、舁主<u>以色列</u>天主之匱、至我為其所備之所、
代上 15:13 爾曹初未行此、我儕未循所定之例、求問主我之天主、故主我之天主降災於我儕、
代上 15:14 於是祭司及<u>利未</u>人自潔、欲將主<u>以色列</u>天主之匱、舁之而上、
代上 15:15 <u>利未</u>子孫、以杠舁天主之匱於肩、如<u>摩西</u>循主言所命者、
代上 15:16 <u>大衛</u>命<u>利未</u>人之族長、使善歌之同族、以樂器、以琴瑟與鈸、大聲歡欣歌頌、
代上 15:17 於是<u>利未</u>人使<u>約珥</u>子<u>希幔</u>、與族中<u>比利家</u>子<u>亞薩</u>、及同族<u>米拉利</u>子孫中<u>古沙雅</u>子<u>以探</u>、
代上 15:18 其次更有同族<u>撒迦利雅</u>、<u>便雅薛</u>、<u>示米拉末</u>、<u>耶歇</u>、<u>烏尼</u>、<u>以利押</u>、<u>比拿雅</u>、<u>瑪西雅</u>、<u>瑪他提雅</u>、<u>以利斐利戶</u>、<u>彌克尼雅</u>、並守門者<u>俄別以東</u>與<u>耶葉</u>、
代上 15:19 謳歌者<u>希幔</u>、<u>亞薩</u>、<u>以探</u>、俱擊銅鈸合音、
代上 15:20 <u>撒迦利雅</u>、<u>雅薛</u>、<u>示米拉末</u>、<u>耶葉</u>、<u>烏尼</u>、<u>以利押</u>、<u>瑪西雅</u>、<u>比拿雅</u>、皆鼓瑟、其合樂之聲清以細、
代上 15:21 <u>瑪他提雅</u>、<u>以利斐利戶</u>、<u>彌克尼雅</u>、<u>俄別以東</u>、<u>耶葉</u>、<u>亞撒西雅</u>、皆鳴琴、其合樂之聲洪以亮、 洪以亮或作洪以緩
代上 15:22 <u>利未</u>人之族長<u>基拿尼雅</u>謳歌、亦訓人謳歌、蓋善於此事、
代上 15:23 <u>比利家</u>、<u>以利加拿</u>、守匱前之門、
代上 15:24 祭司<u>示辦雅</u>、<u>約沙法</u>、<u>拿坦業</u>、<u>亞瑪賽</u>、<u>撒迦利雅</u>、<u>比拿雅</u>、<u>以利亞撒</u>、皆在天主匱前吹角、<u>俄別以東</u>與<u>耶葉</u>、亦守匱前之門、
<h2> <u>大衛</u>率眾欣欣然請約匱
</h2>
代上 15:25 <u>大衛</u>與<u>以色列</u>長老、及千夫長、皆往<u>俄別以東</u>家、歡樂欣喜、請主之約匱而上、
代上 15:26 天主祐舁主約匱之<u>利未</u>人、眾遂以牡犢七、牡羊七、獻為祭、
代上 15:27 <u>大衛</u>與舁匱之<u>利未</u>人、及謳歌長<u>基拿尼亞</u>、以及眾謳歌者、悉衣細麻布之外袍、<u>大衛</u>更衣細麻布之以弗得、
代上 15:28 <u>以色列</u>人眾歡呼吹角、吹箛、敲鈸、鼓瑟、鳴琴、奏樂、請主之約匱而上、
<h2> <u>大衛</u>妻<u>米甲</u>見<u>大衛</u>踴躍遂輕視之
</h2>
代上 15:29 主之約匱、入<u>大衛</u>之城時、<u>掃羅</u>女<u>米甲</u>自窗而窺、見<u>大衛</u>王踴躍舞蹈、中心藐視之、
代上 16:1 <h2><u>大衛</u>置約匱於所備之幕獻祭歡宴</h2> 眾舁天主之匱、置於<u>大衛</u>為匱所張之幕中、獻火焚祭與平安祭於天主前、
代上 16:2 <u>大衛</u>獻火焚祭與平安祭舉、以主之名為民祝福、
代上 16:3 遂分賜<u>以色列</u>眾、無論男女、人各麵餅一、肉一臠、 肉一臠或作酒一罇乾葡萄餅一、
<h2> <u>大衛</u>命一班<u>利未</u>人於主前奏樂頌揚
</h2>
代上 16:4 又使<u>利未</u>人奉事於主之匱前、讚美、祝謝、頌揚主<u>以色列</u>之天主、
代上 16:5 首<u>亞薩</u>、次<u>撒迦利雅</u>、<u>耶葉</u>、<u>示米拉末</u>、<u>耶歇</u>、<u>瑪他提雅</u>、<u>以利押</u>、<u>比拿雅</u>、<u>俄別以東</u>、<u>耶葉</u>、鼓瑟鳴琴、<u>亞薩</u>敲鈸、
代上 16:6 祭司<u>比拿雅</u>、與<u>雅哈薛</u>、恆吹角於天主之約匱前、
<h2> 付以頌主之歌
</h2>
代上 16:7 當日<u>大衛</u>始以頌美主之辭、授<u>亞撒</u>及其同族、使歌之、曰、
代上 16:8 爾曹當頌美主、呼籲主名、以主之作為、傳揚列國、
代上 16:9 謳歌奏樂以頌主、述說傳揚主之奇跡、
代上 16:10 當賴主之聖名為榮、凡求主者、心宜歡欣、
代上 16:11 當尋求主、尋求主之大能、常求朝見主面、
代上 16:12 主之僕人<u>以色列</u>之後裔、主所選<u>雅各</u>之子孫、爾當追念主所行之奇事、追念主之異跡、並主口宣之判語、
代上 16:13 a
代上 16:14 主乃我之天主、主之律法、流行全地、
代上 16:15 當永遠記念主所立之約、所定萬世之命、
代上 16:16 即與<u>亞伯拉罕</u>所立之約、向<u>以撒</u>所發之誓、
代上 16:17 為<u>雅各</u>定為恆久之命、與<u>以色列</u>立為永遠之約、
代上 16:18 曰、我必賜爾以<u>迦南</u>地、為爾應得之業、
代上 16:19 當時爾曹人數無幾、生齒未繁、在斯地寄居為旅、
代上 16:20 由此邦遊至彼邦、由此國行至彼國、
代上 16:21 主不容人欺虐之、因彼之故、懲治列王、
代上 16:22 曰、爾不可淩犯我沐以膏之人、不可惡待我所立之先知、
代上 16:23 普天下人、皆當歌頌主、日日宣揚主之救恩、
代上 16:24 在列國中稱述主之榮耀、在萬民間傳揚主之奇跡、
代上 16:25 因主至大、極當頌揚、在諸神之上、顯威可畏、異邦所敬諸神、悉屬虛無、
代上 16:26 創造穹蒼者惟主、
代上 16:27 在主面前、有光輝威嚴、在主聖所、有權能喜樂、
代上 16:28 列邦萬族、皆當以榮耀權能歸於主、
代上 16:29 以榮耀歸於主名、奉禮物以至主前、在至聖至美之所、敬拜主、
代上 16:30 普天下人、皆當敬畏主、主安定世界、永不動搖、
代上 16:31 諸天當喜樂、地當歡欣、爾當傳揚列邦云、主治理萬物、
代上 16:32 海與其中萬物、皆發大聲、田野與其中所有之物、皆當歡樂、
代上 16:33 林中諸樹、皆當在主前歡呼、因主必來審鞫普天下、
代上 16:34 爾當稱頌主、因主至善、主之恩永遠長存、
代上 16:35 爾亦當言、求救我之天主、救我脫於列邦、自列邦導我旋歸、使我得讚美主之聖名、以頌主為榮、
代上 16:36 主<u>以色列</u>之天主、當受讚美、萬世無窮、眾民咸曰、阿們、當頌美主、○
<h2> 派祭司與<u>利未</u>人各司其職
</h2>
代上 16:37 <u>大衛</u>使<u>亞撒</u>與其同族、恆奉事於主之約匱前、一日盡一日之職、
代上 16:38 又使<u>俄別以東</u>與其同族六十八人、與<u>耶度頓</u>子<u>俄別以東</u>及<u>何薩</u>、為守門者、
代上 16:39 又使祭司<u>撒督</u>與其同族眾祭司、居於<u>基遍</u>之崇邱、在主之會幕前、
代上 16:40 每日朝夕、在火焚祭臺獻火焚祭於主、循主之律法所載、諭<u>以色列</u>人之命、
代上 16:41 偕之者有<u>希幔</u>、<u>耶度頓</u>、及其餘被選名錄於册者、頌美主、因主之恩永遠長存、
代上 16:42 偕之者<u>希幔</u>、<u>耶度頓</u>、吹角、敲鈸、操諸樂器以奏樂、歌頌於天主前、<u>耶度頓</u>子孫為守門者、
代上 16:43 於是民眾各歸其家、<u>大衛</u>亦歸、為己家祝福、
代上 17:1 <h2><u>大衛</u>思議為主建殿<u>拿單</u>初然之</h2> <u>大衛</u>居己宮中、謂先知<u>拿單</u>曰、我居柏香木宮中、而主之約匱反在帷幔下、
代上 17:2 <u>拿單</u>謂<u>大衛</u>曰、爾可隨心意以行、天主必祐爾、
<h2> 旋得主默示乃止之
</h2>
代上 17:3 是夜、天主默示<u>拿單</u>曰、
代上 17:4 爾往諭我僕<u>大衛</u>曰、主云、爾勿建殿、為我居處、
代上 17:5 我自導<u>以色列</u>人出<u>伊及</u>時、至於今日、未嘗居殿、乃由此幕往至彼幕、由此幄往至彼幄、
代上 17:6 凡我偕<u>以色列</u>人行時、<u>以色列</u>之士師、即我所命牧我民者、我何曾謂其一曰、爾何不為我造柏香木之殿乎、
代上 17:7 今爾告我僕<u>大衛</u>曰、萬有之主如是云、昔我自羊牢中、自羊群後、召爾立為我民<u>以色列</u>之君、
代上 17:8 爾無論何往、我恆祐爾、絕爾諸敵於爾前、使爾得大名、如世間顯赫者之名、
代上 17:9 我欲為我民<u>以色列</u>備一居所、栽培之安然而居、不復恐懼、惡類不復如昔敗壞之、
代上 17:10 不復如曩時、我命士師治我民<u>以色列</u>時 敗壞之焉、我必使爾諸敵皆服於爾、我耶和華亦應許爾、必為爾建家室、
<h2> 主許以子繼其位蒙祐建殿
</h2>
代上 17:11 迨爾年壽已滿、歸爾列祖之處、我必立爾後裔、繼爾位、我亦必鞏固其國、
代上 17:12 彼必為我名建殿、我必堅定其國位、至於永遠、
代上 17:13 我必為彼之父、彼必為我之子、我不使我之仁慈 仁慈或作恩寵下同離彼、如我昔使我之仁慈離在爾以前者、
代上 17:14 我必立彼於我家我國、至於永遠、彼之國位、必堅定至於永遠、
代上 17:15 <u>拿單</u>循此諸言、循此默示、以告<u>大衛</u>、
<h2> <u>大衛</u>禱主並謝主恩
</h2>
代上 17:16 於是<u>大衛</u>王入 主之匱所、坐於主前、 禱曰、主天主歟、我何人斯、我家為何等、乃使我至於此、
代上 17:17 天主歟、此恩在主目中猶以為小、更許施恩於僕之家、至於久遠、主天主歟、恩待我較勝於他人、 又作待我與待至高之人無異
代上 17:18 主之僕<u>大衛</u>更 有何言、向主再求尊榮乎、蓋主素知僕也、
代上 17:19 主歟、主循己意、為僕行此大事、示此大事、
代上 17:20 主歟、無有比主者、主之外再無天主、此我耳中所聞者、
代上 17:21 世間有何民、可比主之民<u>以色列</u>乎、天主親往救贖<u>以色列</u>、立為己民、行大而可畏之事、宣揚大名、又在主自<u>伊及</u>所贖之民前、驅逐異邦人、
代上 17:22 主使主之民<u>以色列</u>、為主之民至於永遠、主亦為其天主、
代上 17:23 主許僕及僕家之言、求主應驗、至於永遠、願主循主所言而行、
代上 17:24 願人永尊主名、為實為大、曰、萬有之主<u>以色列</u>之天主、為治<u>以色列</u>之天主、亦願主之僕<u>大衛</u>之家堅定於主前、
代上 17:25 我天主既許為僕建立家室、故僕敢禱於主前、
代上 17:26 主歟、惟主為天主、主已允賜如此之福於僕、
代上 17:27 今求主賜福於僕之家、俾得永存於主前、主許福於人、人則永獲福焉、
代上 18:1 <h2><u>大衛</u>治服<u>非利士</u>與<u>摩押</u>人</h2> 此後<u>大衛</u>擊<u>非利士</u>人、使之降服、自其手取<u>迦特</u>、與屬<u>迦特</u>之鄉里、
代上 18:2 又擊<u>摩押</u>人、於是<u>摩押</u>人服役<u>大衛</u>而納貢焉、
代上 18:3 <u>大衛</u>至<u>伯拉</u>河、欲以鞏固己國、遂在<u>哈末</u>擊<u>瑣巴</u>王<u>哈大利謝</u> 又作瑣巴王哈大利謝往伯拉河開展彊土大衛即於哈末擊之
代上 18:4 <u>大衛</u>獲其戰車千乘、馬卒七千、步卒二萬、將戰車之馬、斷其足筋、僅存車一百乘、
<h2> 敗<u>亞蘭</u>王及其軍
</h2>
代上 18:5 <u>大瑪色</u>之<u>亞蘭</u>人、來助<u>瑣巴</u>王<u>哈大利謝</u>、<u>大衛</u>殺<u>亞蘭</u>人二萬二千、
代上 18:6 <u>大衛</u>在<u>大瑪色</u>之<u>亞蘭</u>地設戍兵、 戍兵或作方伯下同於是<u>亞蘭</u>人服役<u>大衛</u>而納貢焉、<u>大衛</u>無論何往、主祐之獲勝、
代上 18:7 <u>大衛</u>奪<u>哈大利謝</u>臣僕所執之金盾、攜至<u>耶路撒冷</u>、
代上 18:8 <u>大衛</u>又自屬<u>哈大利謝</u>之<u>提巴</u> 提巴或作比他與均二邑中、取銅甚多、其後<u>所羅門</u>以其銅造銅海銅柱、與一切銅器、
<h2> <u>哈末</u>王<u>陀烏</u>遣子往見<u>大衛</u>賀勝餽禮
</h2>
代上 18:9 <u>哈末</u>王<u>陀烏</u>、聞<u>大衛</u>王擊敗<u>瑣巴</u>王<u>哈大利謝</u>全軍、
代上 18:10 遂遣子<u>哈多蘭</u>、往見<u>大衛</u>王問安、為之祝福、以其攻<u>哈大利謝</u>而擊敗之、蓋<u>哈大利謝</u>曩時屢與<u>陀烏戰</u>、<u>哈多蘭</u>亦攜金銀銅諸器、
<h2> <u>大衛</u>以此禮物與己從列國所獲之金銀均獻於主
</h2>
代上 18:11 <u>大衛</u>遂以此諸器、並自列國所得之金銀、即自<u>以東</u>、自<u>摩押</u>、自<u>亞捫</u>人、自<u>非利士</u>人、自<u>亞瑪力</u>人、所得之金銀、皆別之為聖獻於主、
代上 18:12 <u>西魯雅</u>子<u>亞比篩</u>在鹽谷、攻殺<u>以東</u>人一萬八千、
<h2> 設防<u>以東</u>
</h2>
代上 18:13 <u>大衛</u>在<u>以東</u>全地設戍兵、<u>以東</u>人俱服役<u>大衛</u>、<u>大衛</u>無論何往、主祐之獲勝、
代上 18:14 <u>大衛</u>為<u>以色列</u>眾民之王、秉公行義、治其民眾、
代上 18:15 <u>西魯雅</u>子<u>約押</u>為軍長、<u>亞希律</u>子<u>約沙法</u>為太史、
代上 18:16 <u>亞希突</u>子<u>撒督</u>、與<u>亞比亞他</u>子<u>亞比米勒</u>為 大祭司、<u>沙威沙</u>為繕寫、
代上 18:17 <u>耶何耶大</u>子<u>比拿雅</u>為侍衛長、<u>大衛</u>眾子在王之左右為牧伯、
代上 19:1 <h2><u>大衛</u>遣使弔<u>哈嫩</u>喪父<u>哈嫩</u>辱之</h2> 此後<u>亞捫</u>王<u>拿轄</u>死、其子繼之為王、
代上 19:2 <u>大衛</u>曰、昔<u>哈嫩</u>父<u>拿轄</u>厚待我、今我必厚待<u>哈嫩</u>、於是<u>大衛</u>遣使唁其喪父、<u>大衛</u>之臣僕至<u>亞捫</u>地、欲見<u>哈嫩</u>而唁之、
代上 19:3 <u>亞捫</u>之侯伯謂<u>哈嫩</u>曰、<u>大衛</u>遣使來唁王、王以為<u>大衛</u>果敬王父乎、其臣僕來見王、乃欲窺探斯地以傾滅之、
代上 19:4 於是<u>哈嫩</u>執<u>大衛</u>之臣僕、薙其鬚、中截其衣、使露下體、而遣之歸、
代上 19:5 其人深以為恥、或以其人所遭之事告<u>大衛</u>、遂遣人迎之、命之曰、暫居<u>耶利歌</u>、俟鬚長而後歸、
<h2> <u>亞捫</u>人募<u>亞蘭</u>卒出戰<u>大衛</u>將<u>約押</u> <u>亞比篩</u>敗之
</h2>
代上 19:6 <u>亞捫</u>人知<u>大衛</u>必憾之、 或作亞捫人見己於大衛前有惡名<u>哈嫩</u>與<u>亞捫</u>人遂以銀一千他連得付於人、遣之往兩河間之<u>亞蘭</u>、 兩河間之亞蘭或作米所波大米<u>瑪迦</u>之<u>亞蘭</u>、與<u>瑣巴</u>、僱戰車與馬卒、
代上 19:7 得戰車三萬二千乘、與<u>瑪迦</u>王及其軍旅 軍旅原文作民咸至、列營在<u>米底巴</u>前、<u>亞捫</u>人亦皆自其各邑出、集而來戰、
代上 19:8 <u>大衛</u>聞之、遂遣<u>約押</u>率英武之全軍、
代上 19:9 <u>亞捫</u>人出、列陣於城門前、來助之列王、別列其陣於郊野、
代上 19:10 <u>約押</u>見敵在其前後列陣、則由<u>以色列</u>精兵中、選其最精者、列陣而與<u>亞蘭</u>人戰、
代上 19:11 餘兵付於弟<u>亞比篩</u>、亦列陣而與<u>亞捫</u>人戰、
代上 19:12 <u>約押</u>曰、如<u>亞蘭</u>人強於我、爾必助我、如<u>亞捫</u>人強於爾、我必助爾、
代上 19:13 我儕當強我心、壯我志、 或作我儕當奮勇勉力為我民、為我天主之諸邑而戰、惟願主任意以行、
代上 19:14 <u>約押</u>與所率之軍、前往攻<u>亞蘭</u>人、<u>亞蘭</u>人遁於<u>約押</u>前、
代上 19:15 <u>亞捫</u>人見<u>亞蘭</u>人遁、則亦遁於<u>約押</u>弟<u>亞比篩</u>前、遁於城中、<u>約押</u>遂歸<u>耶路撒冷</u>、
<h2> <u>亞蘭</u>人招河外軍復興<u>大衛</u>戰<u>大衛</u>敗之斬其將<u>朔法</u>
</h2>
代上 19:16 <u>亞蘭</u>人見己為<u>以色列</u>人所敗、遂遣人招 <u>伯拉</u>河外之<u>亞蘭</u>人來、<u>哈大利謝</u>之軍長<u>朔法</u>率之、
代上 19:17 或告<u>大衛</u>、<u>大衛</u>遂集<u>以色列</u>眾、渡<u>約但</u>河、至<u>亞蘭</u>人前列陣以攻之、<u>大衛</u>既列陣攻<u>亞蘭</u>人、<u>亞蘭</u>人遂與<u>大衛</u>戰、
代上 19:18 <u>亞蘭</u>人遁於<u>以色列</u>人前、<u>大衛</u>殺<u>亞蘭</u>人戰車七千乘之車卒、四萬步卒、 或作大衛毀亞蘭人之戰車七千乘殺其步卒四萬又殺其軍長<u>朔法</u>、
代上 19:19 從<u>哈大利謝</u>諸王、 原文作哈大利謝之眾臣僕見己為<u>以色列</u>人所敗、遂與<u>大衛</u>和好而服事之、此後<u>亞蘭</u>人不願復助<u>亞捫</u>人矣、
代上 20:1 <h2><u>約押</u>圍<u>拉巴</u>城取之<u>大衛</u>獲財寶甚多重討其內居民</h2> 諸王出戰後、一歲既周、 或作周滿一年諸王出戰之時<u>約押</u>率其軍旅、毀<u>亞捫</u>人之地、環攻<u>拉巴</u>、<u>大衛</u>仍居<u>耶路撒冷</u>、<u>約押</u>攻<u>拉巴</u>、傾毀之、
代上 20:2 <u>大衛</u>獲其王 其王或作瑪勒堪瑪勒堪即米勒公亞捫族之神名首戴之金冕、重一他連得、飾以寶石、<u>大衛</u>戴於己首、又自邑中獲貨財甚多、
代上 20:3 使邑中民出、或置於鋸下、或置於碾穀之鐵具下、或置於鐵斧下、 或作強其民或用鋸或用碾穀之鐵具或用鐵斧工作<u>大衛</u>待<u>亞捫</u>人諸邑 之民俱如此、於是<u>大衛</u>與眾軍士 軍士原文作民歸<u>耶路撒冷</u>、○
<h2> <u>大衛</u>三敗<u>非利士</u>人殺三偉人
</h2>
代上 20:4 此後、 <u>以色列</u>人又與<u>非利士</u>人戰於<u>基色</u>、<u>戶沙</u>人<u>西比該</u>、殺<u>拉乏</u>族 拉乏族或作拉乏所生下同之<u>細派</u>、使敵敗焉、
代上 20:5 後、又與<u>非利士</u>人戰、<u>睚珥</u>子<u>伊勒哈難</u>、殺<u>迦特</u>人<u>歌利亞</u>弟<u>拉米</u>、其槍之柯、大如織器之軸、
代上 20:6 又戰於<u>迦特</u>、在彼有<u>拉乏</u>族之人、形體魁偉、手足各六指、共二十四指、
代上 20:7 其人詈<u>以色列</u>人、<u>大衛</u>兄<u>示每</u>子<u>約拿單</u>殺之、
代上 20:8 此皆<u>迦特</u> <u>拉乏</u>族之人、 或作此皆為拉乏在迦特所生皆為<u>大衛</u>及其臣僕所殺、
代上 21:1 <h2><u>大衛</u>為<u>撒但</u>所惑強<u>約押</u>核民數</h2> <u>撒但</u>欲害<u>以色列</u>人、誘惑<u>大衛</u>、使核<u>以色列</u>人之數、
代上 21:2 <u>大衛</u>遂諭<u>約押</u>與民長曰、爾曹往核<u>以色列</u>人之數、自<u>別是巴</u>至<u>但</u>、歸而告我、使我知其數、
代上 21:3 <u>約押</u>對王曰、無論民之多寡、惟願主使己民再增百倍、斯民皆我主我王之僕、我主何為命此事、何為使<u>以色列</u>人負罪耶、
代上 21:4 第王之命促<u>約押</u>、<u>約押</u>遂出、遍行<u>以色列</u>地而歸、至<u>耶路撒冷</u>、
代上 21:5 <u>約押</u>遂以民數告<u>大衛</u>、<u>以色列</u>人能臨陣 臨陣原文作拔刀下同者、一百十一萬、<u>猶大</u>人能臨陣者、四十七萬、
代上 21:6 惟<u>利未</u>人與<u>便雅憫</u>人、未核其數、因王之命為<u>約押</u>所惡、
代上 21:7 天主不悅此事、遂擊<u>以色列</u>人、
<h2> 旋悔之
</h2>
代上 21:8 <u>大衛</u>禱天主曰、我行此事甚愚、大干罪戾、求主宥僕之愆尤、
<h2> 主示<u>大衛</u>有三災必降其一任自擇之<u>大衛</u>乃擇瘟疫
</h2>
代上 21:9 主命在<u>大衛</u>前為先見之<u>迦得</u>曰、
代上 21:10 爾往告<u>大衛</u>曰、主如是云、我有三災、必降一於爾、爾其自擇之、
代上 21:11 <u>迦得</u>遂來見<u>大衛</u>、謂之曰、主如是云、爾當擇之、
代上 21:12 或饑饉三年、或敗於敵前、被敵以刀追殺三月、或主之刀即疫癘、流行爾國中、主之使者於<u>以色列</u>遍地、滅民三日、 此三者、爾何擇、今爾思之、 明以告我、俾我歸而覆命於遣我者、
代上 21:13 <u>大衛</u>謂<u>迦得</u>曰、我窘迫已極、 或作我甚愁戚我願陷於主手、因主大施憐憫、不願陷於人手、
<h2> 民中死者七萬人<u>大衛</u>承認己罪求主息災
</h2>
代上 21:14 於是主降疫癘於<u>以色列</u>人中、<u>以色列</u>人中死者七萬、
代上 21:15 天主遣使者往<u>耶路撒冷</u>、滅<u>耶路撒冷</u>之民、使者正滅民時、主見之悔降此災、 或作主見之心回意轉不欲復降此災遂諭滅民之使者曰、今足矣、止爾手、其時主之使者、立於<u>耶布斯</u>人<u>阿珥楠</u>之禾場、
代上 21:16 <u>大衛</u>舉目見主之使者、立於天地間、拔刀於手、指<u>耶路撒冷</u>、遂與諸長老皆衣麻衣、面伏於地、
代上 21:17 <u>大衛</u>禱於天主曰、命核民數者我也、我有罪、我行惡、此群羊何所為、求主我之天主、攻我 攻我或作降災於我與我之父家、勿降疫癘於民、
代上 21:18 主之使者諭<u>迦得</u>往告<u>大衛</u>、宜上<u>耶布斯</u>人<u>阿珥楠</u>之禾場、在彼為主建祭臺、
<h2> <u>大衛</u>奉主命於<u>阿珥楠</u>禾場建祭臺獻祭主賜休徵止瘟疫
</h2>
代上 21:19 <u>大衛</u>遂遵<u>迦得</u>奉主名所諭之言而上、
代上 21:20 其時<u>阿珥楠</u>適打麥、回首見天使、遂與其四子皆藏匿、
代上 21:21 <u>大衛</u>至<u>阿珥楠</u>所、<u>阿珥楠</u>見<u>大衛</u>、乃自禾場出、伏地以拜<u>大衛</u>、
代上 21:22 <u>大衛</u>謂<u>阿珥楠</u>曰、爾以此禾場予我、我足予爾以值、我於其上為主建祭臺、以止民間疫癘、
代上 21:23 <u>阿珥楠</u>謂<u>大衛</u>曰、王可取之、我主我王可循所欲而行、我以牛予王為火焚祭、予打麥之器為柴、予麥為素祭、我悉予之、
代上 21:24 <u>大衛</u>謂<u>阿珥楠</u>曰、不然、我欲購之、必足予以值、我不欲取爾之物獻於主、我不欲以不費而得者、獻為火焚祭、
代上 21:25 於是<u>大衛</u>權金六百舍客勒予<u>阿珥楠</u>以購其地、
代上 21:26 <u>大衛</u>在彼為主建祭臺、獻火焚祭與平安祭、且呼籲主、主應之、有火自天降於火焚祭臺上、
代上 21:27 主命天使、天使遂以刀入鞘、
<h2> 後又獻祭於彼
</h2>
代上 21:28 是時<u>大衛</u>見主應之於<u>耶布斯</u>人<u>阿珥楠</u>之禾場、遂在彼獻祭、
代上 21:29 昔<u>摩西</u>在曠野所造之會幕、及火焚祭之臺、斯時皆在<u>基遍</u>之崇邱、
代上 21:30 惟<u>大衛</u>不敢 不敢或作不及往其祭臺前、以詢天主、因懼主之使者之刀、
代上 22:1 <h2>定地儲材以備為主建殿</h2> <u>大衛</u>曰、此主天主之殿、此<u>以色列</u>人獻火焚祭之祭臺、 或作主天主之殿以色列人獻火焚祭之祭臺俱當在此○
代上 22:2 <u>大衛</u>命招集居<u>以色列</u>地之異邦人、選派石工鑿石、以建天主之殿、
代上 22:3 <u>大衛</u>備鐵甚多、供門扇之釘及鈎條之用、又備銅甚多、不能權其輕重、
代上 22:4 亦備柏香木無算、蓋<u>西頓</u>人及<u>推羅</u>人多運柏香木、至<u>大衛</u>所、
代上 22:5 <u>大衛</u>曰、我子<u>所羅門</u>尚幼弱、為主所將建之殿、必高大莊嚴、使聲名傳揚萬國、我當為之預備、於是<u>大衛</u>未死之先、廣備材物、
<h2> <u>大衛</u>以主所許者示其子<u>所羅門</u>又囑之建殿
</h2>
代上 22:6 <u>大衛</u>召子<u>所羅門</u>、囑之為主<u>以色列</u>之天主建殿、
代上 22:7 謂之曰、我子、我意欲為主我天主之名建殿、
代上 22:8 惟主諭我曰、爾流血甚多、屢有大戰、不可為我名建殿、因爾於我前、多流血於地、
代上 22:9 爾將生子、彼喜平康、我亦使之得平康、不為四周之敵所擾、其名將稱<u>所羅門</u>、 所羅門譯即平康之義彼在世之日、我必使<u>以色列</u>人平安康泰、
代上 22:10 彼將為我名建殿、彼必為我子、我為其父、彼為<u>以色列</u>王、我必鞏固其國、至於永遠云、
代上 22:11 我子歟、願主祐爾、使爾亨通、為主爾之天主建殿、循主指爾所言、
代上 22:12 願主賦爾聰明智慧、使爾治<u>以色列</u>、謹守主爾天主之律法、
代上 22:13 爾若謹守遵行主藉<u>摩西</u>命<u>以色列</u>人之律例法度、則爾必亨通、但當強爾心、壯爾志、 或作但當奮勇勉力勿畏葸、勿恐懼、
代上 22:14 我為主之殿、於艱難中備金十萬他連得、銀一百萬他連得、銅鐵甚多、不能權其輕重、亦備木石、爾猶可增之、
代上 22:15 爾有匠役甚多、石工、木工、及凡工作技巧者、
代上 22:16 金銀銅鐵無數、爾可興作、願主祐爾、
<h2> 囑<u>以色列</u>諸牧伯助<u>所羅門</u>
</h2>
代上 22:17 <u>大衛</u>命<u>以色列</u>諸牧伯助子<u>所羅門</u>、曰、
代上 22:18 主爾之天主祐爾、賜爾四周平康、以斯地之居民付我手、而使斯地歸主與主之民、
代上 22:19 故當定爾心意、尋求主爾之天主、起而建主爾天主之聖殿、以主之約匱及天主之聖器、攜入為主名將建之殿中、
代上 23:1 <h2><u>大衛</u>年邁立子<u>所羅門</u>為王</h2> <u>大衛</u>年邁壽高、立子<u>所羅門</u>為<u>以色列</u>王、
代上 23:2 集<u>以色列</u>諸牧伯、祭司、<u>利未</u>人、
代上 23:3 <u>利未</u>人年三十以上者、俱被核數、丁男計三萬八千人、
代上 23:4 其中二萬四千、掌建主殿之工者、六千為有司與士師、
代上 23:5 四千為守門者、四千用<u>大衛</u>為頌美所作之樂器頌美主、
<h2> <u>利未</u>人之數與其職
</h2>
代上 23:6 <u>大衛</u>將<u>利未</u>人分為班列、即 循<u>利未</u>三子<u>革順</u>、<u>哥轄</u>、<u>米拉利</u>、
<h2> <u>革順</u>之各家
</h2>
代上 23:7 <u>革順</u>子孫、有<u>拉但</u>、<u>示每</u>、
代上 23:8 <u>拉但</u>子<u>耶希葉</u>為長、又有<u>細坦</u>、<u>約珥</u>、共三人、
代上 23:9 <u>示每</u>子<u>示羅密</u>、<u>哈薛</u>、<u>哈蘭</u>、三人、皆<u>拉但</u>族之族長、
代上 23:10 又有<u>雅哈</u>、<u>細拿</u>、<u>耶烏施</u>、<u>比利亞</u>、此四人亦為<u>示每</u>子、
代上 23:11 <u>雅哈</u>為長、<u>細拿</u>次之、<u>耶烏施</u>與<u>比利亞</u>、子孫不甚多、故數時以為一族、
<h2> <u>哥轄</u>之各家
</h2>
代上 23:12 <u>哥轄</u>子<u>暗蘭</u>、<u>以斯哈</u>、<u>希伯崙</u>、<u>烏薛</u>、四人、
代上 23:13 <u>暗蘭</u>子<u>摩西</u>、<u>亞倫</u>、<u>亞倫</u>及其子為至聖所區別為聖、在主前焚香奉事、以主之名為民祝福、至於永遠、
代上 23:14 神人<u>摩西</u>之子孫、錄於<u>利未</u>支派中、
代上 23:15 <u>摩西</u>子<u>革順</u>、<u>以利亞撒</u>、
代上 23:16 <u>革順</u>子中<u>細布業</u>為長、
代上 23:17 <u>以利亞撒</u>子中<u>利哈比雅</u>為長、<u>以利亞撒</u>別無子、<u>利哈比雅</u>之子孫甚多、
代上 23:18 <u>以斯哈</u>子中<u>示羅密</u>為長、
代上 23:19 <u>希伯崙</u>之子、長<u>耶利雅</u>、次<u>亞瑪利雅</u>、三<u>雅哈薛</u>、四<u>耶加面</u>、
代上 23:20 <u>烏薛</u>之子、長<u>米迦</u>、次<u>耶西雅</u>、
<h2> <u>米拉利</u>之各家
</h2>
代上 23:21 <u>米拉利</u>子<u>抹利</u>與<u>母示</u>、<u>抹利</u>子<u>以利亞撒</u>與<u>基士</u>、
代上 23:22 <u>以利亞撒</u>死、無子有女、同族<u>基士</u>子娶之、
代上 23:23 <u>母示</u>子<u>抹利</u>、<u>以得</u>、<u>耶利末</u>、三人、
<h2> 概論<u>利未</u>人之職
</h2>
代上 23:24 此<u>利未</u>人、循其宗族、各族之族長、各族之人、自二十歲以上者、按名見數、在主殿供役事、
代上 23:25 <u>大衛</u>曰、主<u>以色列</u>之天主、已賜平康於其民、永居<u>耶路撒冷</u>、
代上 23:26 <u>利未</u>人不復舁會幕及其中之器具、
代上 23:27 循<u>大衛</u>臨終時所命、<u>利未</u>人自二十歲以上、俱備核數、
代上 23:28 使之侍於<u>亞倫</u>子孫之側、 以助之、在主殿供役事、守院與屋、潔一切聖物、在天主殿作各工、
代上 23:29 掌陳設之餅、素祭之細麵、無酵薄餅、及鍋煎釜熬之物、亦掌權量法度、
代上 23:30 每晨、立而讚美頌揚主、每夕亦然、
代上 23:31 又於安息日、月朔、並節期、<u>利未</u>人助諸祭司、獻火焚祭於主前、其定數循常例也、
代上 23:32 又守會幕及聖所、助其同族、即<u>亞倫</u>子孫、供役事於主之殿、
代上 24:1 <h2><u>亞倫</u>後裔籤分二十四班</h2> <u>亞倫</u>子孫之班列如左、<u>亞倫</u>子<u>拿答</u>、<u>亞比戶</u>、<u>以利亞撒</u>、<u>以他瑪</u>、
代上 24:2 <u>拿答</u>與<u>亞比戶</u>死於父之先而無子、故<u>以利亞撒</u> <u>以他瑪</u>供祭司之職、
代上 24:3 <u>大衛</u>使<u>以利亞撒</u>之裔<u>撒督</u>、及<u>以他瑪</u>之裔<u>亞希米勒</u>、各供其職、
代上 24:4 <u>以利亞撒</u>子孫、較<u>以他瑪</u>子孫眾多、分班而立其族長、<u>以利亞撒</u>子孫、族長十六、<u>以他瑪</u>子孫、族長八、
代上 24:5 掣籤分立、彼此同等、在聖所為長者、在天主前為長者、有屬<u>以利亞撒</u>子孫、有屬<u>以他瑪</u>子孫、
代上 24:6 <u>利未</u>人<u>拿坦業</u>子<u>示瑪雅</u>職繕寫、在王與群伯、祭司<u>撒督</u>、<u>亞比亞他</u>子<u>亞希米勒</u>、祭司族長、並<u>利未</u>人之族長前、記錄其名、<u>以利亞撒</u>子孫中取一家、<u>以他瑪</u>子孫中取一家、
代上 24:7 掣籤而得者、首<u>耶何雅立</u>、次<u>耶大雅</u>、
代上 24:8 三<u>哈琳</u>、四<u>梭琳</u>、
代上 24:9 五<u>瑪基雅</u>、六<u>米雅民</u>、
代上 24:10 七<u>哈歌斯</u>、八<u>亞比雅</u>、
代上 24:11 九<u>耶書亞</u>、十<u>示干雅</u>、
代上 24:12 十一<u>以利雅實</u>、十二<u>雅敬</u>、
代上 24:13 十三<u>胡帕</u>、十四<u>耶示比押</u>、
代上 24:14 十五<u>璧迦</u>、十六<u>音麥</u>、
代上 24:15 十七<u>希悉</u>、十八哈<u>闢悉</u>、
代上 24:16 十九<u>毘他希雅</u>、二十<u>以西結</u>、
代上 24:17 二十一<u>雅斤</u>、二十二<u>迦末</u>、
代上 24:18 二十三<u>第萊雅</u>、二十四<u>瑪西雅</u>、
代上 24:19 此其班列、進主之殿、供其役事、循厥常例、遵主<u>以色列</u>之天主所諭其祖<u>亞倫</u>之命、
<h2> <u>哥轄</u>族其餘之人與<u>米拉利</u>族亦籤分班列
</h2>
代上 24:20 <u>利未</u>子孫之餘者、其名如左、<u>暗蘭</u>子孫中有<u>書巴業</u>、<u>書巴業</u>子孫中有<u>耶希底雅</u>、
代上 24:21 <u>利哈比雅</u>子孫中有<u>益示雅</u>為長、
代上 24:22 <u>以斯哈</u>子孫中有<u>示羅摩</u>、<u>示羅摩</u>子孫中有<u>雅哈</u>、
代上 24:23 <u>希伯崙</u>子孫中、長<u>耶利雅</u>、次<u>亞瑪利雅</u>、三<u>雅哈薛</u>、四<u>耶加面</u>、
代上 24:24 <u>烏薛</u>子孫中有<u>米迦</u>、<u>米迦</u>子孫中有<u>沙墨</u>、
代上 24:25 <u>米迦</u>弟<u>益示雅</u>、<u>益示雅</u>子孫中有<u>撒迦利雅</u>、
代上 24:26 <u>米拉利</u>子<u>抹利</u>、<u>母示</u>、<u>雅西雅</u>子<u>比挪</u>、
代上 24:27 <u>米拉利</u>後裔<u>雅西雅</u>子孫中、有<u>比挪</u>、<u>朔含</u>、<u>撒刻</u>、<u>伊比利</u>、
代上 24:28 <u>抹利</u>生<u>以利亞撒</u>、<u>以利亞撒</u>無子、
代上 24:29 <u>基士</u>子孫中有<u>耶拉篾</u>、
代上 24:30 <u>母示</u>子<u>抹利</u>、<u>以得</u>、<u>耶利末</u>、皆<u>利未</u>支派之宗族、
代上 24:31 在<u>大衛</u>王及<u>撒督</u>、<u>亞希米勒</u>、與祭司族長、並<u>利未</u>人之族長前、<u>利未</u>支派之族長、無論大小、皆與族兄弟<u>亞倫</u>子孫同掣籤、
代上 25:1 <h2>謳歌者之數及其職</h2> <u>大衛</u>與諸軍長、使<u>亞薩</u>、<u>希幔</u>、<u>耶杜頓</u>眾子孫、為樂官、鳴琴、鼓瑟、擊鈸而謳歌、供役事者、其數如左、
代上 25:2 <u>亞薩</u>子<u>撒刻</u>、<u>約瑟</u>、<u>尼他尼</u>、<u>亞薩利拉</u>、皆<u>亞薩</u>子、為<u>亞薩</u>所轄、遵王命而謳歌、
代上 25:3 <u>耶杜頓</u>子<u>基大利雅</u>、<u>西利</u>、<u>以賽雅</u>、<u>哈沙比雅</u>、<u>瑪他提雅</u>、 <u>示每</u>、六人為父<u>耶杜頓</u>所轄、鳴琴而謳歌、頌揚讚美主、
代上 25:4 <u>希幔</u>族、<u>希幔</u>子<u>布基雅</u>、<u>瑪他尼雅</u>、<u>烏薛</u>、<u>示布業</u>、<u>耶利末</u>、<u>哈拿尼雅</u>、<u>哈拿尼</u>、<u>以利亞他</u>、<u>基大利提</u>、<u>羅幔提以謝</u>、<u>約施比加沙</u>、<u>瑪羅提</u>、<u>何提</u>、<u>瑪哈秀</u>、
代上 25:5 皆<u>希幔</u>子、吹角奏樂、<u>希幔</u>得天主之默示、在王前為先見者、天主賜<u>希幔</u>生子十四人、女三人、
代上 25:6 俱為其父所轄、在主之殿、謳歌、擊鈸、鼓瑟、鳴琴、在天主殿供役事、循王所諭<u>亞薩</u> <u>耶杜頓</u> <u>希幔</u>之命、
代上 25:7 彼與同族學習謳歌頌美主、善其事者、計二百八十八人、
<h2> 籤分二十四班
</h2>
代上 25:8 無論尊卑、為師者、為弟者、各掣籤而歸班列、
代上 25:9 掣籤而得者、首<u>亞薩</u>子<u>約瑟</u>、次<u>基大利雅</u>、與其子及其兄弟十二人、
代上 25:10 三<u>撒刻</u>、與其子及其兄弟十二人、
代上 25:11 四<u>伊西利</u>、與其子及其兄弟十二人、
代上 25:12 <u>五尼他尼</u>、與其子及其兄弟十二人、
代上 25:13 六<u>布基雅</u>、與其子及其兄弟十二人、
代上 25:14 七<u>耶薩利拉</u>與其子及其兄弟十二人、
代上 25:15 八<u>以賽雅</u>、與其子及其兄弟十二人、
代上 25:16 九<u>瑪他尼雅</u>、與其子及其兄弟十二人、
代上 25:17 十<u>示每</u>、與其子及其兄弟十二人、
代上 25:18 十一<u>亞薩烈</u>、與其子及其兄弟十二人、
代上 25:19 十二<u>哈沙比雅</u>、與其子及其兄弟十二人、
代上 25:20 十三<u>書巴業</u>、與其子及其兄弟十二人、
代上 25:21 十四<u>瑪他提雅</u>、與其子及其兄弟十二人、
代上 25:22 十五<u>耶利摩</u>、與其子及其兄弟十二人、
代上 25:23 十六<u>哈拿尼雅</u>、與其子及其兄弟十二人、
代上 25:24 十七<u>約施比加沙</u>、與其子及其兄弟十二人、
代上 25:25 十八<u>哈拿尼</u>、與其子及其兄弟十二人、
代上 25:26 十九<u>瑪羅提</u>、與其子及其兄弟十二人、
代上 25:27 二十<u>以利亞他</u>、與其子及其兄弟十二人、
代上 25:28 二十一<u>何提</u>、與其子及其兄弟十二人、
代上 25:29 二十二<u>基大利提</u>、與其子及其兄弟十二人、
代上 25:30 二十三<u>瑪哈秀</u>、與其子及其兄弟十二人、
代上 25:31 二十四<u>羅幔提以謝</u>、與其子及其兄弟十二人、
代上 26:1 <h2>司閽者之班列</h2> 守門者分班如左、<u>可拉</u>族中、有<u>可利</u>子<u>米施利米雅</u>、乃<u>亞薩</u>後裔、
代上 26:2 <u>米施利米雅</u>子、長子<u>撒迦利雅</u>、次子<u>耶叠</u>、三子<u>西巴第雅</u>、四子<u>耶提聶</u>、
代上 26:3 五子<u>以蘭</u>、六子<u>約哈難</u>、七子<u>以利約乃</u>、
代上 26:4 <u>俄別以東</u>子、長子<u>示瑪雅</u>、次子<u>約薩拔</u>、三子<u>約亞</u>、四子<u>沙甲</u>、五子<u>拿坦業</u>、
代上 26:5 六子<u>亞米利</u>、七子<u>以薩迦</u>、八子<u>毘烏利太</u>、蓋天主賜福於<u>俄別以東</u>、
代上 26:6 <u>俄別以東</u>子<u>示瑪雅</u>所生之子、俱有能之壯士、得權於本族、
代上 26:7 <u>示瑪雅</u>子<u>俄得尼</u>、<u>利法益</u>、<u>俄別</u>、<u>伊利撒拔</u>、其兄弟<u>以利戶</u>與<u>西瑪迦</u>、乃有能者、
代上 26:8 皆<u>俄別以東</u>子孫、斯眾與其子及兄弟、皆有能者、善於其職、<u>俄別以東</u>家共六十二人、
代上 26:9 <u>米施利米雅</u>與其子及其兄弟、亦有能者、共十八人、
代上 26:10 <u>米拉利</u>裔<u>何薩</u>、有數子、其長者為<u>申利</u>、<u>申利</u>雖非長子、然其父立之為長、
代上 26:11 次<u>希勒家</u>、三<u>底巴利雅</u>、四<u>撒迦利雅</u>、<u>何薩</u>之子與其兄弟共十三人、
代上 26:12 皆守門者之班長、各循班列、在主殿供役事、
<h2> 掣籤司閽
</h2>
代上 26:13 循其宗族、無論尊卑、俱掣籤而分守諸門、
代上 26:14 <u>示利米雅</u>掣籤得東門、其子<u>撒迦利雅</u>乃練達議士也、掣籤得北門、
代上 26:15 <u>俄別以東</u>得南門、其子守府庫、
代上 26:16 <u>書聘</u>與<u>何薩</u>、掣籤得西門、與<u>沙利基</u>門、門達上往之衢、班與相對、
代上 26:17 東有<u>利未</u>人六守之、北四人、南四人、各庫房二人、日以為常、
代上 26:18 西在游廊 游廊原文作葩珥巴珥下同亦有人、守通衢四人、守游廊二人、
代上 26:19 此乃<u>可拉</u>子孫、及<u>米拉利</u>子孫、守門之班列、
<h2> 掌府庫之<u>利未</u>人
</h2>
代上 26:20 <u>利未</u>人中<u>亞希雅</u>、當天主殿之府庫、及所獻之聖物、
代上 26:21 <u>革順</u>族、<u>拉但</u>家之族長、乃<u>革順</u>族<u>拉但</u>之裔<u>耶希伊利</u>、
代上 26:22 <u>耶希伊利</u>子<u>西坦</u>、及其弟<u>約珥</u>、掌主殿之府庫、
代上 26:23 <u>暗蘭</u>族、<u>以斯哈</u>族、<u>希伯崙</u>族、<u>烏薛</u>族、亦有職守、
代上 26:24 <u>摩西</u>子<u>革順</u>之裔<u>細布業</u>、總理府庫、
代上 26:25 亦有同族<u>以利亞撒</u>之裔、<u>以利亞撒</u>子<u>利哈比雅</u>、<u>利哈比雅</u>子<u>以賽亞</u>、<u>以賽亞</u>子<u>約蘭</u>、<u>約蘭</u>子<u>細基利</u>、<u>細基利</u>子<u>示羅密</u>、
代上 26:26 <u>示羅密</u>及其兄弟、掌府庫之聖物、即<u>大衛</u>王與諸族長、千夫長、百夫長、並軍長所獻之聖物、
代上 26:27 彼以戰時所獲之貨財、區別為聖、以備主殿之用、
代上 26:28 先見<u>撒母耳</u>、<u>基士</u>子<u>掃羅</u>、<u>尼珥</u>子<u>押尼珥</u>、<u>西魯雅</u>子<u>約押</u>、所獻之聖物、俱為<u>示羅密</u>及其兄弟所掌、
<h2> 為官長士師之<u>利未</u>人
</h2>
代上 26:29 <u>以斯哈</u>族<u>基拿尼</u>、及其子為有司士師、理<u>以色列</u>之外事、
代上 26:30 <u>希伯崙</u>族<u>哈沙比雅</u>、及其同族一千七百人、俱有能者、在<u>約但</u>西、在<u>以色列</u>人間為有司、以理主之事與王之事、
代上 26:31 <u>希伯崙</u>族中<u>耶利雅</u>、為<u>希伯崙</u>諸家之族長、當<u>大衛</u>在位第四十年、此族俱被核數、在<u>基列</u>之<u>雅謝</u>、得其有能者、
代上 26:32 <u>耶利雅</u>所率之同族、計二千七百人、皆有能者、皆為族長者、<u>大衛</u>王使之轄<u>流便</u> <u>迦得</u>二支派、及<u>瑪拿西</u>半支派、以理天主之事與王之事、
代上 27:1 <h2><u>以色列</u>人分二十四班各有班長率之循月輪班供職</h2> <u>以色列</u>諸族長、千夫長、百夫長、有司、循所率之人數、分定班列以事王、每班二萬四千人、歲之每月、迭為出入、
代上 27:2 正月首班、<u>撒巴第業</u>子<u>耶朔比暗</u>為班長、歸其班者二萬四千人、
代上 27:3 彼屬<u>法勒斯</u>後裔、統轄正月首班之一切軍士長、
代上 27:4 二月、二班之班長、<u>亞合希</u>人<u>朵代</u>、其班中又有<u>米基羅</u>為軍士長、歸其班者二萬四千人、
代上 27:5 三月、三班之班長、 班長原文作軍長祭司長<u>耶何耶大</u>子<u>比拿雅</u>、歸其班者二萬四千人、
代上 27:6 此<u>比拿雅</u>在三十勇士中最勇、居三十勇士之上、其班中有其子<u>暗米薩拔</u>、
代上 27:7 四月、四班之班長、<u>約押</u>弟<u>亞撒黑</u>、其子<u>細巴第雅</u>從之、歸其班者二萬四千人、
代上 27:8 五月、五班之班長、<u>伊斯拉</u>人牧伯<u>珊合</u>、歸其班者二萬四千人、
代上 27:9 六月、六班之班長、<u>提哥亞</u>人<u>益吉</u>子<u>以拉</u>、歸其班者二萬四千人、
代上 27:10 七月、七班之班長、<u>以法連</u>支派<u>比倫</u>人<u>希勒</u>、歸其班者二萬四千人、
代上 27:11 八月、八班之班長、<u>謝拉</u>族<u>戶沙</u>人<u>西比該</u>、歸其班者二萬四千人、
代上 27:12 九月、九班之班長、<u>便雅憫</u>支派<u>亞拿突</u>人<u>亞比以謝</u>、歸其班者二萬四千人、
代上 27:13 十月、十班之班長、<u>謝拉</u>族<u>尼陀法</u>人<u>瑪哈萊</u>、歸其班者二萬四千人、
代上 27:14 十一月、十一班之班長、<u>以法蓮</u>支派<u>毘拉頓</u>人<u>比拿雅</u>、歸其班者二萬四千人、
代上 27:15 十二月、十二班之班長、<u>俄陀聶</u>族<u>尼陀法</u>人<u>希利代</u>、歸其班者二萬四千人、○
<h2> <u>以色列</u>十二支派之十二牧伯
</h2>
代上 27:16 統轄<u>以色列</u>支派者、記錄於左、轄<u>流便</u>人者、<u>細基利</u>子<u>以利亞撒</u>、轄<u>西緬</u>人者、<u>瑪迦</u>子<u>示法提雅</u>、
代上 27:17 轄<u>利未</u>人者、<u>基母利</u>子<u>哈沙比雅</u>、轄<u>亞倫</u>子孫者、<u>撒督</u>、
代上 27:18 轄<u>猶大</u>者、<u>大衛</u>兄<u>以利戶</u>、轄<u>以薩迦</u>者、<u>米迦勒</u>子<u>暗利</u>、
代上 27:19 轄<u>西布倫</u>者、<u>俄巴第雅</u>子<u>伊施瑪雅</u>、轄<u>拿弗他利</u>者、<u>亞細列</u>子<u>耶利末</u>、
代上 27:20 轄<u>以法蓮</u>支派者、<u>亞撒細雅</u>子<u>何施亞</u>、轄<u>瑪拿西</u>半支派者、<u>比大雅</u>子<u>約珥</u>、
代上 27:21 轄居<u>基列</u>之<u>瑪拿西</u>半支派者、<u>撒迦利雅</u>子<u>易多</u>、轄<u>便雅憫</u>者、<u>押尼珥</u>子<u>雅薛</u>、
代上 27:22 轄<u>但</u>者、<u>耶羅罕</u>子<u>亞撒列</u>、以上所載、皆<u>以色列</u>諸支派之牧伯、
<h2> 禁核<u>以色列</u>民數
</h2>
代上 27:23 <u>以色列</u>人年二十以下者、<u>大衛</u>不核其數、蓋主曾應許、必蕃衍<u>以色列</u>人、如天星之多、
代上 27:24 <u>西魯雅</u>子<u>約押</u>核數斯民、主緣此甚怒、降災於<u>以色列</u>人、故未竣其事、其數不載入<u>大衛</u>王之記、○
<h2> 歷舉<u>大衛</u>諸臣
</h2>
代上 27:25 <u>亞叠</u>子<u>押瑪弗</u>、掌王之府庫、<u>烏細雅</u>子<u>約拿單</u>、掌在郊在邑在村在保障之倉、
代上 27:26 <u>基綠伯</u>子<u>以斯利</u>、掌農工耕田土者、
代上 27:27 <u>拉瑪</u>人<u>示每</u>、掌葡萄園、<u>實弗米</u>人<u>撒巴第</u>、掌葡萄園之酒庫、
代上 27:28 <u>基第利</u>人<u>巴勒哈南</u>、掌平原之油果樹與桑樹、<u>約阿施</u>掌油庫、
代上 27:29 <u>沙倫</u>人<u>施提賚</u>、掌牧於<u>沙倫</u>之牛群、<u>亞第賚</u>子<u>沙法</u>、掌牧於谷中之牛群、
代上 27:30 <u>以實瑪利</u>人<u>阿比勒</u>、掌駝群、<u>米崙</u>人<u>耶底雅</u>、掌驢群、
代上 27:31 <u>哈基利</u>人<u>雅悉</u>、掌羊群、以上所載、皆掌<u>大衛</u>王之所有、
代上 27:32 <u>大衛</u>叔<u>約拿單</u>為議士、斯人有智慧、亦為繕寫、<u>哈摩尼</u>子<u>耶希葉</u>陪王之諸子、 陪王之諸子或作為王之子師
代上 27:33 <u>亞希多弗</u>亦為王之議士、<u>亞基</u>人<u>戶篩</u>為王之友、
代上 27:34 <u>亞希多弗</u> 死後、<u>比拿雅</u>子<u>耶何耶大</u>及<u>亞比亞他</u> 為議士、<u>約押</u>為王之軍長、
代上 28:1 <h2><u>大衛</u>招集群臣示以主所施之恩並言主所允許勵群臣敬畏主</h2> <u>大衛</u>招集<u>以色列</u>諸牧伯、各支派之族長、服事王之班長、千夫長、百夫長、掌王之產業牲畜、及王子之產業牲畜者、宦官、勇士、壯士、俱至<u>耶路撒冷</u>、
代上 28:2 <u>大衛</u>王起立曰、我兄弟、我民歟、宜聽我言、我意欲建殿宇、安置主之約匱、為我天主駐蹕 駐蹕原文作足蹬之所、我已備材以待建造、
代上 28:3 惟天主諭我曰、爾多戰殺人、 殺人原文作流血不當為我名建殿、
代上 28:4 主<u>以色列</u>之天主、在我父之全家中、特選我永為<u>以色列</u>王、選<u>猶大</u> 支派為長、在<u>猶大</u>支派中、選我父家為最、在我父眾子中悅我、立我為<u>以色列</u>眾之王、
代上 28:5 主賜我多子、在我眾子中、選我子<u>所羅門</u>坐主之國位、以治<u>以色列</u>人、
代上 28:6 主諭我曰、爾子<u>所羅門</u>、將建我殿及我院宇、蓋我選之為我子、我將為其父、
代上 28:7 如彼恆遵行我誡命法度、有如今日、我必鞏固其國、至於永遠云、
代上 28:8 今我在主之會<u>以色列</u>眾前、主我之天主亦必聞我焉、 告爾當盡力遵守主爾天主之一切誡命、如是、則爾可據有此美地、遺於爾後之子孫、以為永業、
<h2> 勵子<u>所羅門</u>盡心事主為主建殿
</h2>
代上 28:9 我子<u>所羅門</u>歟、爾當知爾父之天主、誠心樂意以事之、蓋主鑒察人心、 人心原文作諸心知悉一切意念、爾若求之、必惠臨爾、若遺之、必永棄爾、
代上 28:10 主特選爾建殿為聖所、爾當謹恪、奮勉 奮勉或作強志興作、
<h2> 示以殿宇之模式及金銀聖器之輕重
</h2>
代上 28:11 <u>大衛</u>以殿宇、遊廊、府庫、樓閣、內殿、與 匱及贖罪蓋之所 贖罪蓋之所或作恩座所之式、示子<u>所羅門</u>、
代上 28:12 以心所思之諸式、 或作以感神而得之諸式悉示之、即主殿之諸院、四周之群房、天主殿之府庫、及藏聖物庫房之式、
代上 28:13 又示之祭司與<u>利未</u>人之班列、及主殿之役事、又示之主殿中所用一切器皿之式、
代上 28:14 又示之作諸應用金器所宜之輕重、作諸應用銀器所宜之輕重、
代上 28:15 作金燈臺、金燈盞所宜之輕重、燈臺、燈盞、各有其輕重、作銀燈臺、銀燈盞所宜之輕重、循各燈之用法、
代上 28:16 作陳設餅之金案所宜之輕重、案各有其輕重、作諸銀案所宜之輕重、
代上 28:17 示之精金之鍤、與盂與壺之式、金碗 碗或作杯下同銀碗之式、碗各有其輕重、
代上 28:18 精金之焚香臺之式、與輿之式、即金基路伯、其金有定數、基路伯展翼、覆於主之約匱、
代上 28:19 <u>大衛</u>曰、以上諸式、乃我得主默示而圖之也、
<h2> 復勵之建殿
</h2>
代上 28:20 又告其子<u>所羅門</u>曰、當強爾心、壯爾志、 強爾心壯爾志或作奮勇勉力以行是事、勿畏葸、勿恐懼、主我之天主必祐爾、必不離爾、不棄爾、迨製主殿役事之物、而竣其工、
代上 28:21 祭司與<u>利未</u>人之班列在此、必在天主之殿、供諸役事、亦有巧於各工之人、諸事必悅意助爾、群牧伯民眾俱從爾命、
代上 29:1 <h2><u>大衛</u>以己備物建殿告諸官長勉其傚己盡心獻禮物</h2> <u>大衛</u>王謂會眾曰、我子<u>所羅門</u>、主特選之、今尚幼弱、而工作甚大、蓋殿宇非為人、乃為主 爾之天主、
代上 29:2 我已為我天主之殿、盡力預備金、銀、銅、鐵、與材木、各適其用、又有紅瑪瑙、 紅瑪瑙原文作朔杭寶石可鑲嵌之寶石、光石、彩石、一切他類之寶石、及漢白玉 漢白玉或作白石甚多、
代上 29:3 因我甚欣慕我天主之殿、故所備建聖殿外、又以己所有之金銀、獻於我天主之殿、
代上 29:4 即<u>阿斐</u>金三千他連得、  一他連得約一千二百三十兩下同精鍊之銀七千他連得、以飾殿之墻、
代上 29:5 亦為製金銀器皿之用、及工匠一切造作之用、今日有誰願奉事主而樂輸乎、
代上 29:6 於是眾族長、<u>以色列</u>各支派牧伯、千夫長、百夫長、及一切為王督役之人、俱樂輸焉、
代上 29:7 輸金五千他連得、並一萬達利克、 金圓名一達利克約銀六兩銀一萬他連得、銅一萬八千他連得、鐵十萬他連得、以供建天主殿之用、
代上 29:8 凡有寶石者、則付<u>革順</u>人<u>耶希葉</u>、獻入主殿之府庫、
代上 29:9 眾既誠心樂輸獻於主、民因之歡悅、<u>大衛</u>王亦欣喜不勝、
代上 29:10 <u>大衛</u>在會眾前頌禱主曰、主我祖<u>以色列</u>之天主歟、當頌美永世無盡、
<h2> <u>大衛</u>頌禱主
</h2>
代上 29:11 主大無倫、能力、尊榮、盛德、威嚴、悉屬主、凡在天地者、咸歸主、國權歸主、主巍巍乎萬有之上、
代上 29:12 富與貴由主而來、主治萬物、主有巨能大力、人之昌大強盛、皆主所使、
代上 29:13 我天主歟、今我儕稱謝主頌揚主之榮名、
代上 29:14 我為誰、我民為誰、乃能如此樂輸而獻於主乎、萬物由主而來、所獻於主者、悉由主而得、
代上 29:15 我儕在主前如客旅寄居、無異列祖、我在世之日如影、難冀常存、
代上 29:16 主我天主歟、我儕欲為主之聖名建殿、備此多材、悉由主而來、悉屬於主、
代上 29:17 我天主鑒察人心、喜悅誠實、為我所知、我誠心樂輸此諸物、我見主之民在此亦樂意捐輸、則甚欣喜、
代上 29:18 求主我列祖<u>亞伯拉罕</u> <u>以撒</u> <u>以色列</u>之天主、使主之民常存如此之心意、使之恆心歸向主、
代上 29:19 又求主賜我子<u>所羅門</u>以誠心、守主之誡命、法度、律例、成就諸事、以我所備之材、建造斯殿、
代上 29:20 <u>大衛</u>告會眾曰、當頌讚主爾之天主、會眾遂頌讚主其列祖之天主、伏拜主與王、
<h2> 民頌美主獻祭立<u>所羅門</u>為王
</h2>
代上 29:21 明日獻 平安祭與火焚祭於主、即牡犢一千、牡羊一千、羔羊一千、並循所獻之犧牲奠酒、又為<u>以色列</u>人別獻多祭、
代上 29:22 眾於是日、皆大喜樂、式食式飲於主前、以<u>大衛</u>子<u>所羅門</u>再立為王、膏之於主前為君、又膏<u>撒督</u>為 大祭司、
代上 29:23 於是<u>所羅門</u>坐於主賜之位、繼父<u>大衛</u>為王、主使之亨通、<u>以色列</u>人眾聽從其命、
代上 29:24 諸候伯與勇士、及<u>大衛</u>王眾子、皆服<u>所羅門</u>王、
代上 29:25 主使<u>所羅門</u>於<u>以色列</u>人前最尊大、使其國大為顯榮、超越其前之<u>以色列</u>諸王、○
<h2> <u>大衛</u>為王四十載乃崩子<u>所羅門</u>繼其位
</h2>
代上 29:26 <u>耶西</u>子<u>大衛</u>為<u>以色列</u>通國之王、
代上 29:27 為<u>以色列</u>王歷四十年、在<u>希伯崙</u>為王七年、在<u>耶路撒冷</u>為王三十三年、
代上 29:28 壽高年邁、安富尊榮而逝、子<u>所羅門</u>繼其位、
代上 29:29 <u>大衛</u>王始終之事、載於先見<u>撒母耳</u>之書、先知<u>拿單</u>之書、及先見<u>迦得</u>之書、
代上 29:30 其國事、其能力、以及<u>以色列</u>與四方列國所經歷之事、俱載於此書、
代下 1:1 <h2><u>所羅門</u>詣<u>基遍</u>獻祭</h2> <u>大衛</u>子<u>所羅門</u>國位鞏固、主其天主祐之、使之甚昌大、
代下 1:2 <u>所羅門</u>命<u>以色列</u>眾、千夫長、百夫長、士師、<u>以色列</u>眾牧伯、眾族長、 咸至、
代下 1:3 <u>所羅門</u>率會眾至<u>基遍</u>崇邱、在彼有天主之會幕、乃主之僕<u>摩西</u>在曠野所造、
代下 1:4 惟天主之匱、<u>大衛</u>已自<u>基列耶琳</u>、舁至為匱特備之所、蓋<u>大衛</u>曾在<u>耶路撒冷</u>為匱張幕、
代下 1:5 昔<u>戶珥</u>孫<u>烏利</u>子<u>比撒列</u>所造之銅祭臺、在<u>基遍</u>、 在基遍又作置在主之幕前、<u>所羅門</u>與會眾至其前、
代下 1:6 <u>所羅門</u>登主會幕前之銅祭臺、在其上獻火焚祭之牲一千、
<h2> 天主顯現於<u>所羅門</u>詰其所求<u>所羅門</u>第求智慧
</h2>
代下 1:7 是夜主顯現於<u>所羅門</u>、謂之曰、爾欲我何所賜、爾惟求之、
代下 1:8 <u>所羅門</u>對天主曰、主賜大恩於我父<u>大衛</u>、使我繼之為王、
代下 1:9 今求主天主踐所許我父<u>大衛</u>之言、斯民眾多、如地之塵沙、而主立我為其王、
代下 1:10 祈主賜我智慧聰明、能於斯民前出入、 不然、主民眾多、孰能判斷其間乎、
<h2> 天主賜以智慧更賜以貨財尊榮
</h2>
代下 1:11 天主諭<u>所羅門</u>曰、我立爾為我民之王、爾乃有此心、爾不求貨財、產業、尊榮、滅敵命、亦不求長壽、惟求智慧聰明、能判斷於民中、
代下 1:12 我必賜爾智慧聰明、更賜爾貨財、產業、尊榮、爾前之王、未有若爾者、爾後之王、亦不能若是、
代下 1:13 <u>所羅門</u>自<u>基遍</u>之崇邱、自會幕前至<u>耶路撒冷</u>、治<u>以色列</u>人、
<h2> <u>所羅門</u>之權貴
</h2>
代下 1:14 <u>所羅門</u>聚集戰車與馬卒、有車一千四百乘、馬卒一萬二千、置於屯車之諸邑、亦置於王都<u>耶路撒冷</u>、
代下 1:15 王在<u>耶路撒冷</u>、使銀多如石、使柏香木多如平原之桑、
代下 1:16 <u>所羅門</u>之馬、皆來自<u>伊及</u>、乃王之商賈、循各群之值而市之者、
代下 1:17 彼購自<u>伊及</u>之車、每乘值銀六百舍客勒、  一舍客勒約五錢馬每匹值銀一百五十舍客勒、<u>赫</u>人諸王、與<u>亞蘭</u>諸王、欲購車馬、亦循此值、由王之商賈手而市之、
代下 2:1 <h2><u>所羅門</u>選匠派工</h2> <u>所羅門</u>立志、欲為主名建殿、亦為己建王宮、
代下 2:2 <u>所羅門</u>簡七萬人使負荷、八萬人登山鑿石、三千六百人督工、
<h2> <u>所羅門</u>遣使見<u>推羅</u>王<u>戶蘭</u>求助工料
</h2>
代下 2:3 <u>所羅門</u>遣人告<u>推羅</u>王<u>戶蘭</u>、  戶蘭即希蘭曰、昔王以柏香木餽我父<u>大衛</u>、得建宮室以居之、願王待我亦如是、
代下 2:4 我欲為主我天主之名建殿為聖所、在彼欲焚美香於主前、恆供陳設之餅、每朝夕、安息日、月朔、及主我天主所定之節期、獻火焚祭、此乃<u>以色列</u>人之常例、
代下 2:5 主我天主至大、超乎諸神、故我所欲建之殿必巨、
代下 2:6 其實孰能為天主建殿哉、天與天上之天、不足以居之、我何人斯、焉能為之建殿乎、第獻祭於其前而已、
代下 2:7 今求王遣一巧匠於我、善製金銀銅鐵、能用紫絳藍三色縷組織、又善於雕刻者、可與我父<u>大衛</u>在<u>猶大</u>、在<u>耶路撒冷</u>、所備之巧匠同作、
代下 2:8 又求自<u>利巴嫩</u>、將柏香木、柏木、檀木、運至我所、我知王之僕善伐木於<u>利巴嫩</u>、我僕可助王之僕、
代下 2:9 如是、使我多備材木、蓋我所欲建之殿必巨、
代下 2:10 王之僕伐木、我必給彼嘉麥二萬歌珥、  約一千二百萬斗麰麥二萬歌珥、酒二萬罷特、  約一百二十萬斤油二萬罷特、
<h2> <u>戶蘭</u>慨允<u>所羅門</u>以好言覆之
</h2>
代下 2:11 <u>推羅</u>王<u>戶蘭</u>致書<u>所羅門</u>曰、主惠愛己民、故立爾為其王、
代下 2:12 <u>戶蘭</u>又曰、當頌美天地之主<u>以色列</u>天主、因賜<u>大衛</u>王賢子、賦以智慧聰明、能建主之殿及王宮、
代下 2:13 昔我父<u>戶蘭</u>、得一精巧靈敏之匠、我遣之詣王所、
代下 2:14 為<u>但</u>支派一婦之子、其父乃<u>推羅</u>人、彼能製金銀銅鐵石木、能用紫藍絳三色縷、及白細麻縷組織、善於諸般鏤刻之工、能思諸般奇巧之式、可與王之巧匠、及王之父我主<u>大衛</u>之巧匠同作、
代下 2:15 我主所言之嘉麥、麰麥、酒、油、可運至僕所、
代下 2:16 我儕於<u>利巴嫩</u>伐木、敷王所用、可編為桴、浮海達<u>約頗</u>、王可運至<u>耶路撒冷</u>、○
<h2> <u>所羅門</u>選匠派工
</h2>
代下 2:17 昔<u>所羅門</u>父<u>大衛</u>、核數居<u>以色列</u>地之異邦人、此時<u>所羅門</u>復核之、得十五萬三千六百、
代下 2:18 使七萬人負荷、八萬人在山鑿石、三千六百人監督工作、
代下 3:1 <h2><u>所羅門</u>興工建殿</h2> <u>所羅門</u>在<u>耶路撒冷</u>、在主顯現於其父 或作在主示其父<u>大衛</u> <u>摩利亞</u>山、在<u>耶布斯</u>人<u>阿珥楠</u>之禾場、在<u>大衛</u>所備之所、肇造主之殿、
代下 3:2 <u>所羅門</u>王四年、二月二日、始行建造、
<h2> 聖殿長寛之尺度並如何莊嚴
</h2>
代下 3:3 <u>所羅門</u>築天主殿之基、長六十尺、 尺原文作肘因古以肘為度下同寛二十尺、俱循古尺、
代下 3:4 殿前之廊、長二十尺、與殿之寛等、高一百二十尺、內飾以精金、
代下 3:5 大殿之墻、俱以柏木遮蔽、飾以精金、上刻巴勒瑪樹與鏈之狀、
代下 3:6 又以寶石飾殿、使之華美、金皆<u>巴瓦音</u>之金、
代下 3:7 以金飾殿、及樑、閾、墻、門、墻上刻基路伯狀、
代下 3:8 又造至聖所、長二十尺、與殿之寛等、寛二十尺、飾以精金、用金共六百他連得、  一他連得約一千二百三十兩
代下 3:9 金釘重五十舍客勒、樓亦飾以金、
<h2> 製二基路伯
</h2>
代下 3:10 在至聖所、循作像法、作二基路伯、飾之以金、
代下 3:11 二基路伯四翼、共長二十尺、左基路伯之一翼、長五尺、及於殿墻、又一翼、亦長五尺、與右基路伯之翼相接、
代下 3:12 右基路伯之一翼、長五尺、及於殿墻、又一翼、亦長五尺、與左基路伯之翼相接、
代下 3:13 二基路伯各張其翼、共長二十尺、面向 外殿而立、
<h2> 製幔
</h2>
代下 3:14 以藍紫絳三色縷與白細麻縷製幔、上繡基路伯狀、
<h2> 製銅柱
</h2>
代下 3:15 殿前作二柱、高三十五尺、各柱之頂高五尺、
代下 3:16 又作鏈、式如內殿之鏈、置於柱頂、作石榴一百、置於鏈中、
代下 3:17 將二柱立殿之前、一左一右、右名雅斤、左名波阿斯、
代下 4:1 <h2>製銅祭臺</h2> 又作銅祭臺、長二十尺、寛二十尺、高十尺、
<h2> 製銅海及負海之銅牛十二
</h2>
代下 4:2 鑄一銅海、其式惟圓、高五尺、徑十尺、圍三十尺、
代下 4:3 其邊下之四周、有牛像二行、每一尺、有十牛、環繞其海、鑄海時即鑄其牛、
代下 4:4 更有銅牛十二負海、三向北、三向西、三向南、三向東、海在其上、牛後內向、
代下 4:5 海厚一掌、邊如杯邊、式如百合花、可容三千罷特、  約一萬八千斗
<h2> 製洗濯盤十
</h2>
代下 4:6 又作盤十、五置於右、五置於左、以備洗濯、洗火焚祭之物則用此盤、祭司洗濯用銅海、
代下 4:7 以金作燈臺十、循其定式、置於殿內、右五、左五、
代下 4:8 作案十、置於殿內、右五、左五、又作金盂百、
<h2> 立院造院門
</h2>
代下 4:9 更造祭司之院、與大院及院門、以銅飾門、
代下 4:10 置海於殿右、東面南向、
<h2> 製各式銅器
</h2>
代下 4:11 <u>戶蘭</u>亦製釜、鏟、盂、彼為<u>所羅門</u>王在天主殿所作者、悉竣其工、
代下 4:12 即柱二、柱上似球之柱頂二、覆柱頂球之銅網二、
代下 4:13 石榴四百、置於二網、網各二行、以覆二柱頂之球、
代下 4:14 又製座及座上之盤、
代下 4:15 銅海一、負海之銅牛十二、
代下 4:16 釜、鏟、鍤及主殿之一切器皿、<u>戶蘭</u>與其父 戶蘭與其父或作戶蘭亞比弗為<u>所羅門</u>王所作、俱以光潔之銅製之、
代下 4:17 悉遵王命、在<u>約但</u>平原、在<u>疎割</u>與<u>撒利大他</u>之間、以土作模而鑄者、
代下 4:18 <u>所羅門</u>製此諸器、其數甚多、銅之輕重不能權、
<h2> 製各式金器
</h2>
代下 4:19 <u>所羅門</u>作天主殿中所用之諸器、及金 焚香臺與供陳設餅之諸案、
代下 4:20 精金諸燈臺與其盞、使燃於至聖所前、循其常例、
代下 4:21 燈臺之花、盞、翦、以百鍊之金而製、
代下 4:22 翦 翦或作刀盂、碗、香爐、以精金而製、以金飾殿門與至聖所之門扇、及殿之門扇、
代下 5:1 <h2>以區別為聖之金與聖器置於屬殿之府庫</h2> 於是<u>所羅門</u>為主殿所作者、皆竣其工、遂攜父<u>大衛</u>所獻 所獻或作所別為聖之金銀、及一切器皿、置於天主殿之府庫、
代下 5:2 <u>所羅門</u>集<u>以色列</u>諸長老、諸支派牧伯、及<u>以色列</u>諸族長、皆至<u>耶路撒冷</u>、欲自<u>大衛</u>之城、即<u>郇</u>城、舁主之約匱而上、
<h2> <u>所羅門</u>率眾獻祭請約匱入至聖所
</h2>
代下 5:3 於是<u>以色列</u>眾在七月節期、咸集王所、
代下 5:4 <u>以色列</u>諸長老既至、<u>利未</u>人乃舁匱、
代下 5:5 祭司與<u>利未</u>人將匱及會幕、與幕中一切聖器、皆舁之上、
代下 5:6 <u>所羅門</u>王與集於其所之<u>以色列</u>會眾、同立匱前、獻牛羊為祭、其數甚多不勝核矣、
代下 5:7 祭司舁主之約匱、入於其所、即內殿至聖所、二基路伯翼下、
代下 5:8 二基路伯張翼於匱所之上、覆匱與其杠、
代下 5:9 其杠長、出匱外、在內殿前得見其末、惟殿外不得見之、匱在彼直至今日、
代下 5:10 <u>以色列</u>人出<u>伊及</u>後、主在<u>何烈</u>山與之立約時、<u>摩西</u>以立約之二石板置於匱、除此石板外、匱中無他物、
<h2> 大眾頌美主恩主榮顯現
</h2>
代下 5:11 當時眾祭司自潔己身、進前奉事、並不循其班列、既出聖所、<u>利未</u>人中謳歌者<u>亞薩</u>、<u>希幔</u>、<u>耶杜頓</u>、與眾子、兄弟、皆衣白細麻、立於祭臺東、執鈸、執瑟、與琴 奏樂、又有祭司一百二十人、偕立而吹角、
代下 5:12 a
代下 5:13 吹角者、謳歌者、齊發聲音、合而為一、讚美頌揚主、吹角擊鈸、用諸樂器、舉聲頌美主、曰、主乃至善、主恩永存云、斯時有雲充於主之殿、
代下 5:14 主之榮光充於天主之殿、祭司因雲不能侍立奉事焉、
代下 6:1 <h2><u>所羅門</u>為民祝福頌美主恩</h2> 維時<u>所羅門</u>曰、主曾云、必居玄秘之所、
代下 6:2 我為主建造殿宇、永為主之居所、
代下 6:3 王轉面為<u>以色列</u>會眾祝福、<u>以色列</u>會眾皆立、
代下 6:4 王曰、當頌美主<u>以色列</u>之天主、因昔以口所許我父<u>大衛</u>者、今以手成之、主曾許曰、
代下 6:5 自我導民出<u>伊及</u>地以來、未曾於<u>以色列</u>眾支派中、選一邑以建殿、使我名在彼、亦未選一人為我民<u>以色列</u>之君、
代下 6:6 獨選<u>耶路撒冷</u>使我之名在彼、又選<u>大衛</u>治理我民<u>以色列</u>云、
代下 6:7 <u>所羅門</u>又曰、我父<u>大衛</u>意欲為主<u>以色列</u>天主之名建殿、
代下 6:8 主諭我父<u>大衛</u>曰、爾意欲為我名建殿、爾之意甚善、
代下 6:9 但爾不可建殿、爾所生之子、將為我名建殿、
代下 6:10 今主之言應矣、使我繼我父<u>大衛</u>即位、治理<u>以色列</u>、循主所許者、故我為主<u>以色列</u>天主之名建殿、
代下 6:11 我置約匱於其中、匱內有主之約、即主與<u>以色列</u>人所立之約、○
<h2> <u>所羅門</u>登銅臺而跪大伸祈禱
</h2>
代下 6:12 <u>所羅門</u>當<u>以色列</u>會眾前、立於主之祭臺前舉手、
代下 6:13 <u>所羅門</u>曾造一銅臺、長五尺、寛五尺、高三尺、置於院中、<u>所羅門</u>立其上、當<u>以色列</u>會眾前跪焉、向天舉手、
代下 6:14 曰、主<u>以色列</u>之天主歟、在天在地、無神能比主、主之僕盡心行於主前、主為之踐約、向之施恩、
代下 6:15 主向主之僕我父<u>大衛</u>所許之言、今已應矣、主以口應許、以手成全、有如今日、
代下 6:16 主<u>以色列</u>之天主歟、曾許主之僕我父<u>大衛</u>曰、爾之子孫、若能謹慎己道、遵行我之律法、如爾行於我前、則爾之後嗣、必於我前坐<u>以色列</u>國位、永遠不絕、今求主踐其言、
代下 6:17 求主<u>以色列</u>之天主、所許主之僕<u>大衛</u>之言、俾有效驗、
代下 6:18 然天主豈真與世人同居於地乎、天與天上之天、尚不足為主之居所、況我所建之殿乎、
代下 6:19 惟求主我之天主、垂念僕之所祈所禱、俯聽僕在主前呼籲祈禱之言、
代下 6:20 主曾許主之名必在此殿、今求主晝夜垂顧之、僕於此殿 殿原文作處祈禱、望主俯聽、
代下 6:21 凡主之僕與主之民<u>以色列</u>祈禱於此殿、求主自天、自主之居所、垂聽赦免、
代下 6:22 人若獲罪於人、有人使其在此殿主之祭臺前發誓、
代下 6:23 求主自天垂聽、在主之僕間、判其是非、以惡者為惡、循其惡以罰之、以義者為義、循其義以賞之、
代下 6:24 如主之民<u>以色列</u>、因獲罪於主、為敵所敗、厥後歸於主、認主之名、在此殿祈禱呼籲主、
代下 6:25 求主自天垂聽、赦主之民<u>以色列</u>之罪、使之得歸主賜其列祖之地、
代下 6:26 如民獲罪於主、致天閉塞不雨、而在此處祈禱、主罰之之後、遂認主之名、悔改罪惡、
代下 6:27 求主在天垂聽、赦免主之僕、即主之民<u>以色列</u>之罪、以當行之善道示之、使雨降於主之地、即主所賜主之民為業之地、
代下 6:28 如於斯地有饑饉疫癘、或稼穡萎弱枯稿、或有蝗蝻蚱蜢之災、或敵人犯境、圍困城池、無論何災、無論何害、 害原文作病
代下 6:29 主之民<u>以色列</u>、無論何人、自覺己心之憂痛愁苦、向此殿舉手、無論何祈何禱、
代下 6:30 求主自天、自主之居所、垂聽赦免、循人之所為、視人之心術、施報於人、因世人之心、惟主知之、
代下 6:31 使其畢生敬畏主、遵行主道、在主賜我列祖之地、
代下 6:32 如有外邦之人、不屬主之民<u>以色列</u>者、為主之大名、大能、大力、自遠方來、來祈禱在此殿、
代下 6:33 求主自天、自主之居所垂聽、循外邦人所祈者而行、使地上萬民、皆知主之名敬畏主、與主之民<u>以色列</u>人無異、又知我所建之殿、稱為主之殿、 或作又知我建斯殿乃為主之名而建者
代下 6:34 如主之民奉主所遣、無論何往與敵戰時、向主所選之邑、及我為主名所建之殿、祈禱於主、
代下 6:35 求主自天、俯聽其祈求禱告、為之伸冤、
代下 6:36 世間未有不犯罪者、如主之民獲罪於主、主向之震怒、付於敵人、為敵擄至異邦、或遠或近、
代下 6:37 如在被擄之地、問心悔罪、在擄至之地、哀懇於主曰、我儕犯罪、我儕違逆、我儕作惡、
代下 6:38 如在敵人擄之之地、盡心盡意歸向主、向其故土、即主所賜其列祖之地、與主所選之邑、及我為主名所建之殿、祈禱於主、
代下 6:39 求主自天、自主之居所、俯聽其祈求禱告、為之伸冤、赦主之民在主前所犯之罪、
代下 6:40 今求我天主、凡於此處所祈禱者、目其垂顧、耳其俯聽、
代下 6:41 求主天主興起、與主榮耀之匱、入主安居之所、願主天主之祭司衣被救恩、使主之虔誠人蒙福而喜、
代下 6:42 主天主所立之受膏者、求主莫卻其祈、垂念主向主之僕<u>大衛</u>所許之恩、
代下 7:1 <h2><u>所羅門</u>禱畢火自天降主榮滿殿</h2> <u>所羅門</u>祈禱既畢、火自天降、焚其火焚祭與諸祭物、主之榮充盈於殿、
代下 7:2 因主之榮充盈主殿、祭司不能入其中、
<h2> 大眾見而虔拜
</h2>
代下 7:3 <u>以色列</u>眾見火降、亦見主之榮充盈主殿、則俯伏於鋪花石、崇拜頌讚主、曰、主乃至善、主之恩永遠長存、
<h2> <u>所羅門</u>獻大祭以行告成禮
</h2>
代下 7:4 王與民眾獻祭於主前、
代下 7:5 <u>所羅門</u>王以牛二萬二千、羊十二萬獻祭、於是王與民眾為天主殿行告成禮、
代下 7:6 祭司侍而供職、<u>利未</u>人亦然、皆操<u>大衛</u>王所製頌主之樂器、且用<u>大衛</u>所作之頌詞頌美主、因主之恩永遠長存、祭司對立吹角、<u>以色列</u>人眾咸立、
代下 7:7 <u>所羅門</u>所作主殿前之銅祭臺、不能容火焚祭與素祭及脂、故當日<u>所羅門</u>以主殿前之院中、區別為聖、在彼獻火焚祭及平安祭牲之脂、
<h2> 率民守節期七日
</h2>
代下 7:8 當時<u>以色列</u>人自<u>哈末</u>至<u>伊及</u>溪、集成至大之會、<u>所羅門</u>率之守節期七日、
<h2> 為祭臺行告成禮七日
</h2>
代下 7:9 第八日、設聖會、為祭臺行告成禮、歷七日、又守尋常節期七日、
<h2> 後遣民歸
</h2>
代下 7:10 七月二十三日、王遣民各歸其家、 家原文作幕民念主所施<u>大衛</u>、<u>所羅門</u>、及其民<u>以色列</u>之諸恩、則歡欣喜樂、
代下 7:11 如是<u>所羅門</u>建成主殿及王宮、凡<u>所羅門</u>意中所欲作於主殿及己宮者、皆亨通而工無不竣、
<h2> 主顯現於<u>所羅門</u>豫言善必降之福不善必降之禍
</h2>
代下 7:12 是夜主顯現於<u>所羅門</u>、諭之曰、我聞爾之祈禱、特選此殿為祭我之所、
代下 7:13 如我使天閉塞而不降雨、或使蝗蝻食土產、或使疫癘流行我民中、
代下 7:14 斯民即名為我民者、卑以自牧、祈禱以求我面、離其惡道、 離其惡道或作悔其惡行則我必在天垂聽赦其罪、使其地無災、 使其地無災原文作我醫其地
代下 7:15 凡祈禱於此所者、我目必垂顧、我耳必俯聽、
代下 7:16 今我已選此殿、使之成聖、使我名永在其中、我目我心亦恆在其中、
代下 7:17 如爾於我前、行止法爾父<u>大衛</u>、行我所諭爾之命、守我律例法度、
代下 7:18 則我必鞏固爾國位、昔我與爾父<u>大衛</u>立約曰、爾嗣必繼爾治<u>以色列</u>民、永遠不絕、我必踐其言、
代下 7:19 如爾曹背逆、棄我所賜爾之律例誡命、往而奉事崇拜他神、
代下 7:20 則我必拔斯民之根株、驅於我所賜之之地、且擯棄我為我名所區別為聖之殿、使萬民作歌譏刺、
代下 7:21 此殿今雖崇高、凡過之者必驚訝問曰、主如是行於斯地與斯殿何故、
代下 7:22 則必曰、緣斯民棄主其列祖之天主、導之出<u>伊及</u>地者、親暱他神、奉事崇拜、故主降以是災、
代下 8:1 <h2><u>所羅門</u>建造數城</h2> <u>所羅門</u>建主之殿及王宮、二十年始竣其工、
代下 8:2 <u>戶蘭</u>所予 所予或作復歸<u>所羅門</u>之數邑、<u>所羅門</u>重建之、使<u>以色列</u>人居之、
代下 8:3 <u>所羅門</u>往<u>哈末</u>之<u>瑣巴</u>取之、
代下 8:4 在曠野建<u>達莫</u>、又在<u>哈末</u>建諸俯庫之邑、
代下 8:5 又建上<u>伯和崙</u>下<u>伯和崙</u>、為保障之邑、有垣、有門、有楗、
代下 8:6 又建<u>巴拉</u>、及所有府庫之邑、屯車之邑、屯騎之邑、又在<u>耶路撒冷</u>、在<u>利巴嫩</u>、在所轄之全地、凡欲建者悉建之、
<h2> <u>所羅門</u>徵異族人為役
</h2>
代下 8:7 凡<u>所羅門</u>所徵調之夫役、非<u>以色列</u>人、乃<u>赫</u>人<u>亞摩利</u>人<u>比利洗</u>人<u>希未</u>人<u>耶布斯</u>人之苗裔、即昔<u>以色列</u>人未滅而留於國者、至於今日猶供夫役、
<h2> 第立<u>以色列</u>人為官長
</h2>
代下 8:8 a
代下 8:9 惟<u>以色列</u>人、<u>所羅門</u>不使為夫役、彼乃為其戰士、將帥、車騎長、
代下 8:10 <u>所羅門</u>王有司工長二百五十人、監督民 作工、
<h2> <u>法老</u>女移居新宮
</h2>
代下 8:11 <u>所羅門</u>攜<u>法老</u>女、自<u>大衛</u>之城、至為彼所建之宮、蓋曰、我后不得居<u>以色列</u>王<u>大衛</u>之宮、因主之匱所至之處、俱成聖地、
<h2> <u>所羅門</u>獻祭歲凡三次
</h2>
代下 8:12 <u>所羅門</u>獻火焚祭於主、在廊前所建主之祭臺上、
代下 8:13 遵<u>摩西</u>之命、每日獻所當獻之祭、又於安息日、月朔、及年中三節、即除酵節、七七節、居廬節、
<h2> 定祭司與<u>利未</u>人之班列
</h2>
代下 8:14 又遵父<u>大衛</u>所諭、定祭司之班列、以盡其職、又使<u>利未</u>人各盡其職、頌讚主、在祭司前供役事、循每日所當為、又使守門者循班列、各守其門、皆為天主之僕<u>大衛</u>所命、
<h2> 使各盡厥職
</h2>
代下 8:15 王所命祭司及<u>利未</u>人、或掌府庫、或理他事、彼皆不違之、
代下 8:16 <u>所羅門</u>建主之殿、自築基至工竣之日 材皆全備、故主之殿一無所缺、
代下 8:17 時、<u>所羅門</u>往<u>以東</u>地、至海濱之<u>以旬迦別</u>、及<u>以祿</u>、
<h2> 使人泛海詣<u>阿斐</u>取金
</h2>
代下 8:18 <u>戶蘭</u>以數舟及諳航海之僕、藉臣僕遣於<u>所羅門</u>、偕<u>所羅門</u>之僕至<u>阿斐</u>、在彼得金四百五十他連得、攜於<u>所羅門</u>王、
代下 9:1 <h2><u>示巴</u>女王來朝<u>所羅門</u>見其威智大稱其異</h2> <u>示巴</u>女王聞<u>所羅門</u>之聲名、至<u>耶路撒冷</u>、欲以隱語試<u>所羅門</u>、從之者甚眾、有駝負香品及黃金甚多、亦有寶石、既至、見<u>所羅門</u>、以心中所思維者悉告之、
代下 9:2 <u>所羅門</u>答其一切隱語、無一隱語<u>所羅門</u>不能答、
代下 9:3 <u>示巴</u>女王見<u>所羅門</u>智慧俱備、又觀其所建之宮殿、
代下 9:4 其席之餚饌、群臣之居室、僕役及酒政如何侍立、如何服飾、及登主殿之階、 及登主殿之階或作及主殿中所獻之火焚祭則神為之奪、
代下 9:5 謂王曰、我在我國、聞爾之事與爾之智慧、其言真實不虛、
代下 9:6 我初不信其言、及我來此、目睹斯事、乃知爾之大智慧、人所告我者猶未及其半、爾過於我所聞之風聲、
代下 9:7 爾群臣有福、爾僕役恆侍爾前、聞爾智慧之言、誠為有福、
代下 9:8 當頌美主爾之天主以爾為悅、使爾登其國之位、在主爾之天主前為王、爾天主愛<u>以色列</u>、使永遠堅定、立爾為其王、秉公行義、以聽其訟、
代下 9:9 於是女王以黃金一百二十他連得、與香品甚多、以及寶石、饋王、<u>示巴</u>女王饋<u>所羅門</u>王之香品、較前此入國者、未有若是之多、 或作後此入國者不復有若是之多
代下 9:10 <u>戶蘭</u>之僕、偕<u>所羅門</u>之僕、自<u>阿斐</u>攜金者、亦攜檀木、寶石、
代下 9:11 王以檀木為主殿與王宮作欄、又為謳歌者作琴與瑟、在<u>猶大</u>地、從未見若是之檀木、
代下 9:12 <u>所羅門</u>王循<u>示巴</u>女王所攜者答禮、此外隨其所欲所求、悉以餽贈、厥後女王與臣僕返其故國、○
<h2> <u>所羅門</u>多金
</h2>
代下 9:13 <u>所羅門</u>每歲得金六百六十六他連得、
代下 9:14 此外更有商賈、貿易之人、<u>亞拉伯</u>諸王、及國之牧伯、進金銀於<u>所羅門</u>、
代下 9:15 <u>所羅門</u>王以金之次者 金之次者或作金葉下同作盾二百、每盾用金六百舍客勒、
代下 9:16 又以金之次者作干三百、每干用金三百 舍客勒、王置之於<u>利巴嫩</u>林宮、
<h2> 製象牙寶座
</h2>
代下 9:17 王用象牙作大寶座、飾以精金、
代下 9:18 座之階級有六、有金足凳、與座相連、座之左右、有扶手、有二獅、各立於扶手旁、
代下 9:19 六階級各有獅立、每層二獅、左一右一、共十有二、他國從未製如是之寶座、
代下 9:20 <u>所羅門</u>王所用之飲器、悉以金製、<u>利巴嫩</u>林宮一切器皿皆精金、當<u>所羅門</u>時、人不以銀為貴、
代下 9:21 蓋王之舟偕<u>戶蘭</u>僕至<u>他施</u>、此<u>他施</u>舟、三年一次、載金、銀、象牙、猿猴、孔雀而歸、
代下 9:22 <u>所羅門</u>王貨財智慧、勝於天下列王、
<h2> 列邦來朝各獻禮物
</h2>
代下 9:23 天主以智慧賦於<u>所羅門</u>心、天下列王、俱求見<u>所羅門</u>面、以聽其智慧言、
代下 9:24 每歲各進禮物、即金器、銀器、衣服、器械、香品、以及馬、騾、
<h2> <u>所羅門</u>饒有車騎
</h2>
代下 9:25 <u>所羅門</u>有駕車之馬四千廄、馬卒一萬二千、 或作所羅門之廄有駕車之馬四千卒騎之馬一萬二千或置屯車諸邑、或置<u>耶路撒冷</u>王都、
<h2> 統轄多王
</h2>
代下 9:26 <u>所羅門</u>統轄諸國、自大河至<u>非利士</u>地、直至<u>伊及</u>界、
代下 9:27 王在<u>耶路撒冷</u>、使銀多如石、使柏香木多如平原之桑、
代下 9:28 人自<u>伊及</u>與列國、為<u>所羅門</u>驅馬群而至、
代下 9:29 <u>所羅門</u>其餘始終之事、載於先知<u>拿單</u>之書、與<u>示羅</u>人<u>亞希雅</u>預言之書、及先見<u>耶多</u>論<u>尼八</u>子<u>耶羅波安</u>默示之書、
<h2> <u>所羅門</u>為王四十年乃崩子<u>羅波安</u>繼其位
</h2>
代下 9:30 <u>所羅門</u>在<u>耶路撒冷</u>為<u>以色列</u>全族之王、歷四十年、
代下 9:31 <u>所羅門</u>與列祖同寢、葬於父<u>大衛</u>之城、子<u>羅波安</u>繼之為王、
代下 10:1 <h2><u>以色列</u>人聚<u>示劍</u>欲立<u>羅波安</u>為王乃託<u>耶羅波安</u>代白中情言御以寛則服事之</h2> <u>羅波安</u>往<u>示劍</u>、因<u>以色列</u>眾至<u>示劍</u>、欲立之為王、
代下 10:2 昔<u>尼八</u>子<u>耶羅波安</u>避<u>所羅門</u>王、遁於<u>伊及</u>、既聞此事、則自<u>伊及</u>而歸、
代下 10:3 民遣人招之至、遂與<u>以色列</u>眾見<u>羅波安</u>、告之曰、
代下 10:4 爾父使我負重軛、服役艱苦、今爾輕之、我則役事爾、
代下 10:5 曰、三日後復來見我、民乃去、
代下 10:6 <u>羅波安</u>父<u>所羅門</u>生存之日、有侍其前之老者、<u>羅波安</u>王與之議曰、爾意若何、何以答斯民、
代下 10:7 曰、如爾善待斯民、使其心悅、以善言答之、則彼必永為爾僕、
<h2> <u>羅波安</u>不從老臣之諫乃從少友之謀拂民所請以厲言答之
</h2>
代下 10:8 王不從老者之謀、乃與侍其前、偕己同長之少者議、
代下 10:9 曰、斯民告我云、爾父加我之軛、求爾輕之、爾曹何議、當如何答之、
代下 10:10 少者曰、斯民告王云、爾父使我負重軛、求為我輕之、王則如斯對之曰、我之小指、較父之腰尤大、
代下 10:11 我父使爾負重軛、我必使爾負尤重之軛、我父以鞭責爾、我必以蠍責爾、 或作我必以蠍鞭責爾蠍鞭鞭名鞭稍有鈎如蠍蠆下同
代下 10:12 第三日、<u>耶羅波安</u>率民眾至<u>羅波安</u>王前、循王所命曰、三日後復來見我、
代下 10:13 <u>羅波安</u>王以厲言答民、不用老者之謀、
代下 10:14 循少者之謀、謂民曰、我父使爾負軛、我必使爾負尤重之軛、我父以鞭責爾、我必以蠍責爾、
代下 10:15 王不順民、乃出乎天主、以應主藉<u>示羅</u>人<u>亞希雅</u>告<u>尼八</u>子<u>耶羅波安</u>之言、
<h2> 十支派背叛<u>大衛</u>室
</h2>
代下 10:16 <u>以色列</u>民眾見王不聽其言、則告王曰、我儕與<u>大衛</u>何與、 何與原文作有何分與<u>耶西</u>子無涉、<u>以色列</u>人歟、各歸己家、 家原文作幕下同<u>大衛</u>家歟、爾自顧之、 原文作大衛歟爾自顧爾家於是<u>以色列</u>人各歸己家、
代下 10:17 惟居<u>猶大</u>諸邑之<u>以色列</u>人、<u>羅波安</u>仍為其王、
<h2> 殺貢務官<u>哈多蘭</u>
</h2>
代下 10:18 <u>羅波安</u>王遣理貢稅之<u>哈多蘭</u>、至<u>以色列</u>人前、<u>以色列</u>人以石擊之死、<u>羅波安</u>王迅速登車、遁於<u>耶路撒冷</u>、
代下 10:19 如是、<u>以色列</u>人叛<u>大衛</u>家、至於今日、
代下 11:1 <h2><u>羅波安</u>集大軍欲徵討<u>以色列</u>人先知弗許</h2> <u>羅波安</u>至<u>耶路撒冷</u>、招集<u>猶大</u>族與<u>便雅憫</u>人、共十八萬、俱簡練之戰士、欲與<u>以色列</u>人戰、俾國復歸<u>羅波安</u>、
代下 11:2 主命神人<u>示瑪雅</u>曰、
代下 11:3 當告<u>猶大</u>王<u>所羅門</u>子<u>羅波安</u>、及居<u>猶大</u> <u>便雅憫</u>地之諸<u>以色列</u>人曰、
代下 11:4 主如是云、此事出乎我、爾勿往與同族 同族原文作兄弟戰、各歸己家、民遵主命而歸、不往攻<u>耶羅波安</u>、○
代下 11:5 <u>羅波安</u>都於<u>耶路撒冷</u>、在<u>猶大</u>地建數城為保障、
代下 11:6 建<u>伯利恆</u>、<u>以探</u>、<u>提哥亞</u>、
代下 11:7 <u>伯夙</u>、<u>梭哥</u>、<u>亞杜蘭</u>、
代下 11:8 <u>迦特</u>、<u>瑪利沙</u>、<u>細弗</u>、
代下 11:9 <u>亞多萊音</u>、<u>拉吉</u>、<u>亞細加</u>、
代下 11:10 <u>瑣拉</u>、<u>亞雅倫</u>、<u>希伯崙</u>、此皆在<u>猶大</u> <u>便雅憫</u>地、為保障之城、
代下 11:11 <u>羅波安</u>守斯鞏固之城、置將士於其中、儲備食物與油與酒、
代下 11:12 既得<u>猶大</u> <u>便雅憫</u>地歸己、則於各城備干戈、使之愈形鞏固、
<h2> 祭司與<u>利未</u>人見絕於<u>耶羅波安</u>乃盡歸<u>羅波安</u>
</h2>
代下 11:13 遍<u>以色列</u>地之祭司及<u>利未</u>人、自四境來歸<u>羅波安</u>、
代下 11:14 <u>利未</u>人離其邑郊產業、至<u>猶大</u>地及<u>耶路撒冷</u>、蓋<u>耶羅波安</u>及其子絕之、不容盡祭司之職、以奉事主、
代下 11:15 <u>耶羅波安</u>擅立祭司、在諸邱壇奉事鬼魅、及所製之犢像、
代下 11:16 <u>以色列</u>族各支派中、凡誠心求主<u>以色列</u>之天主者、從祭司與<u>利未</u>人、至<u>耶路撒冷</u>、欲祭主其列祖之天主、
代下 11:17 三年助<u>所羅門</u>子<u>羅波安</u>鞏固<u>猶大</u>國、蓋三年遵行<u>大衛</u>與<u>所羅門</u>之道、○
<h2> 記<u>羅波安</u>之后妃子女
</h2>
代下 11:18 <u>羅波安</u>娶<u>大衛</u>子<u>耶利末</u>女<u>瑪哈拉</u>為后、又娶<u>耶西</u>子<u>以利押</u>女<u>亞比孩</u>、
代下 11:19 從之生子<u>耶烏施</u>、<u>沙瑪利雅</u>、與<u>撒罕</u>、
代下 11:20 後、更娶<u>押沙龍</u>女<u>瑪迦</u>、從之生<u>亞比雅</u>、 又名亞比安<u>亞太</u>、<u>細撒</u>、<u>示羅密</u>、
代下 11:21 <u>羅波安</u>娶后十八、立妃六十、生子二十八、女六十、惟愛<u>押沙龍</u>女<u>瑪迦</u>、過於諸后妃、
代下 11:22 <u>羅波安</u>立<u>瑪迦</u>子<u>亞比雅</u>為太子、為兄弟之長、欲使之繼位、
代下 11:23 <u>羅波安</u>行事慧敏、使其眾子散處於<u>猶大</u> <u>便雅憫</u>之遍地、及保障諸邑、賜以食物甚多、皆為之娶妻、
代下 12:1 <h2><u>羅波安</u>因違棄主遂為<u>伊及</u>王<u>示撒</u>所攻</h2> <u>羅波安</u>鞏固其國、既強盛、則棄主之律法、<u>以色列</u>人眾效之、
代下 12:2 <u>羅波安</u>王五年、<u>伊及</u>王<u>示撒</u>來攻<u>耶路撒冷</u>、因王與民獲罪於主、
代下 12:3 <u>示撒</u>率車一千二百乘、馬卒六萬、自<u>伊及</u>從之者、<u>路比</u>人、<u>蘇基</u>人、<u>古實</u>人、不可勝數、
代下 12:4 取<u>猶大</u>保障之邑、至<u>耶路撒冷</u>、
<h2> <u>羅波安</u>與群臣因先知<u>示瑪雅</u>言悔罪主乃不盡滅之第令其服事<u>示撒</u>
</h2>
代下 12:5 <u>猶大</u>諸牧伯畏<u>示撒</u>、故集於<u>耶路撒冷</u>、先知<u>示瑪雅</u>詣<u>羅波安</u>與諸牧伯前、謂之曰、主如是云、爾曹棄我、故我遺爾於<u>示撒</u>手、
代下 12:6 <u>以色列</u>諸牧伯與王自卑曰、主無不義、
代下 12:7 主見其自卑、則諭先知<u>示瑪雅</u>曰、彼既自卑、我不滅之、使其略獲拯救、不藉<u>示撒</u>手洩我怒於<u>耶路撒冷</u>、
代下 12:8 惟使之服役於<u>示撒</u>、使知事我與事異邦王、何以異也、
代下 12:9 <u>伊及</u>王<u>示撒</u>遂至攻<u>耶路撒冷</u>、奪主殿及王宮之寶物、悉攜之去、亦奪<u>所羅門</u>所作之金干、
代下 12:10 <u>羅波安</u>王作銅干代之、付於守宮門之侍衛長、
代下 12:11 王入主殿時、侍衛持其干而來、後、仍藏於侍衛之室、
代下 12:12 因王自卑、因<u>猶大</u>尚有善事、主向之息怒、不盡滅之、 或作王既自卑主向之息怒不盡滅之使猶大之事亦略亨通
代下 12:13 於是<u>羅波安</u>自強、仍為王在<u>耶路撒冷</u>、<u>羅波安</u>即位時、年四十有一歲、都<u>耶路撒冷</u>、在位十七年、<u>耶路撒冷</u>乃主曾在<u>以色列</u>諸支派中、選為主名所在之處、 或作選為籲主名之處<u>羅波安</u>母<u>亞捫</u>人、名<u>拿瑪</u>、
代下 12:14 <u>羅波安</u>行惡於主前、不恆心尋求主、○
<h2> <u>羅波安</u>卒子<u>亞比雅</u>繼其位
</h2>
代下 12:15 <u>羅波安</u>始終之事、載於先知<u>示瑪雅</u>之書、與先見<u>易多</u>論世系之書、<u>羅波安</u>與<u>耶羅波安</u>恆相攻戰、
代下 12:16 <u>羅波安</u>與列祖同寢、葬於<u>大衛</u>之城、子<u>亞比雅</u> 亞比雅又名亞比安見列王上十四章三十一節繼之為王、
代下 13:1 <h2><u>猶大</u>王<u>亞比雅</u>與<u>耶羅波安</u>戰</h2> <u>耶羅波安</u>王十八年、<u>亞比雅</u>即位為<u>猶大</u>王、
代下 13:2 都<u>耶路撒冷</u>、在位三年、其母名<u>米該雅</u>、乃<u>基比亞</u>人<u>烏列</u>之女、<u>亞比雅</u>與<u>耶羅波安</u>戰、
代下 13:3 <u>亞比雅</u>率軍旅、簡練有勇之武士四十萬、以備戰徵、<u>耶羅波安</u>率簡練英武之壯士八十萬、向之列陣、
<h2> 聲言<u>以色列</u>國永歸<u>大衛</u>家為理所宜並指責<u>耶羅波安</u>立淫祀
</h2>
代下 13:4 <u>亞比雅</u>立於<u>以法蓮</u>地之<u>洗瑪拉音</u>山、曰、<u>耶羅波安</u>及<u>以色列</u>人眾、須聽我言、
代下 13:5 主<u>以色列</u>之天主、以<u>以色列</u>國、永賜<u>大衛</u>及其子孫、以為不廢之約、 不廢之約原文作鹽約爾豈不知乎、
代下 13:6 乃<u>大衛</u>子<u>所羅門</u>之僕<u>尼八</u>子<u>耶羅波安</u>、起而叛其主王、
代下 13:7 有遊蕩匪徒、聚集從之、逞強以攻<u>所羅門</u>子<u>羅波安</u>、其時<u>羅波安</u>尚幼弱、不能敵之、
代下 13:8 今爾曹意謂、能拒主所賜<u>大衛</u>子孫之國、因爾曹之人甚眾、又有金犢偕爾曹、即<u>耶羅波安</u>為爾曹所作以為神者、
代下 13:9 爾曹驅逐主之祭司、<u>亞倫</u>後裔及<u>利未</u>人、循異邦之習俗、為己擅立祭司、無論何人、牽犢一、牡綿羊七而來行禮、則為祭司、奉事虛無之神、
代下 13:10 我儕尊主為我之天主、未嘗棄之、奉事主之祭司、俱<u>亞倫</u>子孫、<u>利未</u>人亦供其役事、
代下 13:11 每日朝夕、於主前獻火焚祭、焚香、在清潔之案供奉陳設餅、亦有金燈臺、每夕燃燈、蓋我儕守主我天主之命、惟爾曹棄之、
<h2> 賴主獲勝
</h2>
代下 13:12 率我儕者乃天主、亦有其祭司偕我儕、吹角以攻爾曹、<u>以色列</u>人歟、勿與主爾列祖之天主戰、必不獲勝、 必不獲勝原文作必不亨通
代下 13:13 <u>耶羅波安</u>設伏兵在<u>猶大</u>人後、於是<u>以色列</u>人在<u>猶大</u>人前、伏兵在其後、
代下 13:14 <u>猶大</u>人回顧、見前後受攻、則呼籲主、祭司吹角、
代下 13:15 <u>猶大</u>人號呼、號呼時、主擊<u>耶羅波安</u>與<u>以色列</u>人眾、遂為<u>亞比雅</u>及<u>猶大</u>人所敗、
代下 13:16 <u>以色列</u>人遁於<u>猶大</u>人前、天主付之於<u>猶大</u>人手、
代下 13:17 <u>亞比雅</u>率其軍旅、 軍旅原文作民大戮<u>以色列</u>人、<u>以色列</u>人倒斃者五十萬、皆簡練之士、
代下 13:18 斯時<u>以色列</u>人卑降、<u>猶大</u>人獲勝、因賴主其列祖之天主故也、
代下 13:19 <u>亞比雅</u>追襲<u>耶羅波安</u>、取其數邑、即<u>伯特利</u>與其鄉里、<u>耶沙拿</u>與其鄉里、<u>以法拉音</u> 以法拉音或作以弗倫與其鄉里、
代下 13:20 <u>亞比雅</u>在世之日、<u>耶羅波安</u>不能復興、主擊之死、○
<h2> <u>亞比雅</u>娶后妃生子女
</h2>
代下 13:21 <u>亞比雅</u>日強、娶后妃十四、生子二十二、女十六、
代下 13:22 <u>亞比雅</u>其餘之事、及其言行、皆載於先知<u>易多</u>之傳、
代下 14:1 <h2><u>亞撒</u>即位毀偶像滅淫祀</h2> <u>亞比雅</u>與列祖同寢、葬於<u>大衛</u>之城、子<u>亞撒</u>繼之為王、<u>亞撒</u>在位時國享平康、歷十年、
代下 14:2 <u>亞撒</u>為善行義、在主其天主前、
代下 14:3 除異邦神之祭壇、及邱壇、毀柱像、斷諸亞舍拉、
代下 14:4 命<u>猶大</u>人尋求主其列祖之天主、遵行主之律法誡命、
代下 14:5 在<u>猶大</u>諸邑、除邱壇與日像、<u>亞撒</u>在位時國享平康、
<h2> 建保障募軍旅以堅其國
</h2>
代下 14:6 在<u>猶大</u>建數保障之邑、主賜之平康、使其國於此數年無戰、
代下 14:7 <u>亞撒</u>謂<u>猶大</u>人曰、我儕當建此數邑、環築城垣、建樓、作門與楗、國仍歸於我儕、 國仍歸於我儕原文作國仍在我儕前因我儕尋求主我之天主、既尋求之、主我之天主、賜我四境平康、於是建築城邑、無不亨通、
代下 14:8 <u>亞撒</u>之軍旅、有<u>猶大</u>支派執干戈者、三十萬人、<u>便雅憫</u>支派執盾張弓者、二十八萬人、俱有勇之戰士、
<h2> <u>古實</u>王<u>謝拉</u>率大軍來攻<u>猶大</u> <u>亞撒</u>禱主乃大敗之獲輜重甚多
</h2>
代下 14:9 <u>古實</u>王<u>謝拉</u>率軍一百萬、車三百乘、來攻<u>亞撒</u>、至<u>瑪利沙</u>、
代下 14:10 <u>亞撒</u>出禦之、在<u>瑪利沙</u>之<u>洗法</u>谷列陣、
代下 14:11 <u>亞撒</u>籲主其天主曰、主若救援、不視人之多寡強弱、求主我之天主助我、我仰賴主、倚恃主名、來禦此大軍、主乃我之天主、求主勿容人勝主、
代下 14:12 主擊<u>古實</u>人、使敗於<u>亞撒</u>與<u>猶大</u>人前、<u>古實</u>人逃遁、
代下 14:13 <u>亞撒</u>與所率之軍 軍原文作民追之至<u>基拉</u>、<u>古實</u>人被殺甚眾、幾盡滅之、 幾盡滅之或作不能再強因敗於主及主之軍前、<u>亞撒</u>之軍、奪獲貸財甚多、
代下 14:14 <u>基拉</u>四圍之諸邑、主使其居民甚懼、<u>亞撒</u>之軍擊之、奪獲諸邑之貨財、諸邑中貨財甚多、
代下 14:15 又攻取群畜之牢、 又攻取群畜之牢或作又擊帷幕掠群畜得羊及駝無數、乃歸<u>耶路撒冷</u>、
代下 15:1 <h2><u>亞撒</u>因先知<u>亞薩利雅</u>之勸言乃與<u>猶大</u>人及<u>以色列</u>多人約一心一志奉事主</h2> 天主之神感<u>俄德</u>子<u>亞薩利雅</u>、
代下 15:2 出迎<u>亞撒</u>謂之曰、<u>亞撒</u>、及<u>猶大</u>人、<u>便雅憫</u>人、須聽我言、如爾從主、主必祐爾、如爾尋求主、主必為爾所得、如爾棄主、主必棄爾、
代下 15:3 昔<u>以色列</u>人不尊崇真天主、無祭司訓誨、無律法、為日已久、
代下 15:4 急難時、歸向主<u>以色列</u>之天主、尋求之、為其所得、
代下 15:5 當此時、列國居民、大遭擾亂、人之出入、不得平康、
代下 15:6 此國與彼國互相攻擊、此邑與彼邑亦然、蓋天主降諸災以亂之、
代下 15:7 爾惟強心、 強心或作勉勵下同勿喪膽、因爾之所為、必有其賞、
代下 15:8 <u>亞撒</u>聞此言、即<u>俄德</u>子先知<u>亞薩利雅</u>之預言、則強心在<u>猶大</u> <u>便雅憫</u>全地、及在<u>以法蓮</u>山所得之邑、除可憎之偶像、重修主殿大廊前主之祭壇、
代下 15:9 招聚<u>猶大</u> <u>便雅憫</u>人眾、及旅其中之<u>以法蓮</u>人、<u>瑪拿西</u>人、<u>西緬</u>人、蓋歸降<u>亞撒</u>之<u>以色列</u>人甚眾、因見主其天主祐之、
代下 15:10 <u>亞撒</u>王十五年三月、眾集於<u>耶路撒冷</u>、
代下 15:11 當日自所奪獲之牲畜中、以牛七百、羊七千、獻於主、
代下 15:12 立約必盡心盡意、尋求主其列祖之天主、
代下 15:13 凡不求主<u>以色列</u>之天主者、無論大小男女、必治之死、
代下 15:14 遂大聲歡呼、吹箛吹角、於主前立誓、
代下 15:15 <u>猶大</u>人緣此事甚喜、皆盡心立誓、盡意求主、而主為其所得、主使之四周平康、
<h2> 貶祖母<u>瑪迦</u>太后之位因敬偶像
</h2>
代下 15:16 <u>亞撒</u>之 祖母<u>瑪迦</u>、作 女神<u>亞舍拉</u>之偶像、故貶其太后之位、斫其偶像、搗之成粉、焚於<u>汲淪</u>溪旁、
代下 15:17 所有邱壇、雖尚未廢於<u>以色列</u>人中、然<u>亞撒</u>畢生誠心 向主、
<h2> 以區別為聖之金銀與器皿奉於主殿
</h2>
代下 15:18 以父所區別為聖、及己所區別為聖之金銀與器皿、進奉於天主殿、
代下 15:19 自是時至<u>亞撒</u>三十五年、無爭戰之事、
代下 16:1 <h2><u>以色列</u>王<u>巴沙</u>來攻<u>猶大</u> <u>亞撒</u>與<u>亞蘭</u>王<u>便哈達</u>盟<u>巴沙</u>乃不建<u>拉瑪</u>而返</h2> <u>亞撒</u>王三十六年、<u>以色列</u>王<u>巴沙</u>、上而攻<u>猶大</u>、建<u>拉瑪</u>、欲使屬<u>猶大</u>王<u>亞撒</u>之民、不得出入、
代下 16:2 <u>亞撒</u>自主殿府庫、及王宮府庫中、取金銀、遣人餽都<u>大瑪色</u>之<u>亞蘭</u>王<u>便哈達</u>、曰、
代下 16:3 爾父與我父間有約、爾我間亦當有約、我以金銀餽爾、求爾廢與<u>以色列</u>王<u>巴沙</u>所立之約、使之不攻我而歸、
代下 16:4 <u>便哈達</u>從<u>亞撒</u>王之言、遣其軍長攻<u>以色列</u>邑、擊<u>以雲</u>、<u>但</u>、<u>亞伯瑪音</u>、及<u>拿弗他利</u>諸府庫之城、
代下 16:5 <u>巴沙</u>聞之、止其工作、不建<u>拉瑪</u>、
代下 16:6 <u>亞撒</u>王召<u>猶大</u>人眾、命取<u>巴沙</u>建<u>拉瑪</u>之石與木、用以建<u>迦巴</u>  迦巴即基比亞與<u>米斯巴</u>、
<h2> 先見<u>哈拿尼</u>謂<u>亞撒</u>與<u>亞蘭</u>王盟不倚賴主非理所宜<u>亞撒</u>怒而怒囚之
</h2>
代下 16:7 是時先見<u>哈拿尼</u>來見<u>猶大</u>王<u>亞撒</u>、謂之曰、爾恃<u>亞蘭</u>王、不恃主爾之天主、故<u>亞蘭</u>軍脫於爾手、
代下 16:8 <u>古實</u>人、<u>路比</u>人、其軍非大乎、車騎非眾乎、爾恃主、主遂付之於爾手、
代下 16:9 主目遍鑒天下、凡誠心向主者、主力助之、爾於此事、所行愚昧、此後爾必有戰事、
代下 16:10 <u>亞撒</u>因此言、向先見震怒、囚之於獄、當時<u>亞撒</u>亦虐遇民中數人、
<h2> <u>亞撒</u>患足疾惟延醫調治不求問主
</h2>
代下 16:11 <u>亞撒</u>其餘始終之事、俱載於<u>猶大</u>及<u>以色列</u>列王記、
代下 16:12 <u>亞撒</u>在位三十有九年、其足有疾、其疾甚劇、患疾時、不求問主、但問醫士、
代下 16:13 <u>亞撒</u>在位四十有一年乃卒、與列祖同寢、
代下 16:14 葬於<u>大衛</u>之城、在己所鑿之墓中、置於床、充以各類香品、即循和香法所製者、又為之焚物甚多、
代下 17:1 <h2><u>約沙法</u>為王有道亨通昌大</h2> <u>亞撒</u>子<u>約沙法</u>繼<u>亞撒</u>為王、自固其國、防禦<u>以色列</u>族、
代下 17:2 置兵於<u>猶大</u>諸鞏固之城、立方伯於<u>猶大</u>地、及其父<u>亞撒</u>自<u>以法蓮</u>所得之諸邑、
代下 17:3 主祐<u>約沙法</u>、因行其祖<u>大衛</u>昔所行之道、不尋求<u>巴力</u>、
代下 17:4 尋求其祖父之天主、遵行主之誡命、不效<u>以色列</u>人之所行、
代下 17:5 主鞏固<u>約沙法</u>之國、<u>猶大</u>人眾、獻禮物於<u>約沙法</u>、<u>約沙法</u>饒有貨財、極其尊榮、
代下 17:6 奮勇行主之道、自<u>猶大</u>廢諸邱壇與諸亞舍拉、
<h2> 遣臣與<u>利未</u>人往訓<u>猶大</u>民
</h2>
代下 17:7 在位之三年、遣其臣<u>便亥益</u>、<u>俄巴底</u>、<u>撒迦利雅</u>、<u>拿坦業</u>、<u>米該雅</u>、往<u>猶大</u>諸邑教誨民、
代下 17:8 又遣<u>利未</u>人<u>示瑪雅</u>、<u>尼他尼</u>、<u>西巴第</u>、<u>亞撒黑</u>、<u>示米拉末</u>、<u>約拿單</u>、<u>亞多尼雅</u>、<u>多比雅</u>、<u>奪亞多尼雅</u>、又有祭司<u>以利沙瑪</u>、<u>約蘭</u>偕之、
代下 17:9 攜主律法書、遍行<u>猶大</u>諸邑、教誨其民、
<h2> 鄰邦畏懼不敢與戰獻禮者有之納貢者有之
</h2>
代下 17:10 主使<u>猶大</u>四周之列國畏懼、不敢與<u>約沙法</u>戰、
代下 17:11 <u>非利士</u>人獻禮物貢銀於<u>約沙法</u>、<u>亞拉伯</u>人獻羊、牡綿羊七千七百、牡山羊七千七百、
<h2> <u>約沙法</u>昌大饒有軍旅
</h2>
代下 17:12 <u>約沙法</u>日漸強大、在<u>猶大</u>建鞏固之衛所、及府庫之城、
代下 17:13 在<u>猶大</u>各城、有工作甚多、在<u>耶路撒冷</u>、有大勇之戰士、
代下 17:14 其數循其宗族如左、<u>猶大</u>支派之千夫長、<u>押拿</u>為首、率勇士三十萬人、
代下 17:15 其次軍長<u>約哈難</u>、率二十八萬人、
代下 17:16 其次<u>細基利</u>子<u>亞瑪斯雅</u>、樂意為主統兵、率勇士二十萬人、
代下 17:17 <u>便雅憫</u>支派、有大勇士<u>以利雅大</u>、率挽弓執干者二十萬人、
代下 17:18 其次<u>約薩拔</u>率備戰者十八萬人、
代下 17:19 以上所載、皆事王之將士、王命戍<u>猶大</u>諸鞏固之邑者、不在此數、
代下 18:1 <h2><u>約沙法</u>與<u>亞哈</u>聯姻同往<u>基列</u>之<u>拉末</u>戰<u>亞蘭</u>人</h2> <u>約沙法</u>饒有貨財、極其尊榮、遂與<u>亞哈</u>聯姻、
代下 18:2 越數年、往<u>撒瑪利亞</u>見<u>亞哈</u>、<u>亞哈</u>為彼及其從者多宰牛羊、勸其同往攻<u>基列</u>之<u>拉末</u>、
代下 18:3 <u>以色列</u>王<u>亞哈</u>問<u>猶大</u>王<u>約沙法</u>曰、爾欲與我偕往<u>基列</u>之<u>拉末</u>乎、答曰、爾我不分彼此、我民如爾民、可偕往以戰、
代下 18:4 <u>約沙法</u>謂<u>以色列</u>王曰、今當問於主、
<h2> <u>亞哈</u>往<u>拉末</u>戰敵乃為偽先知所誘陣亡於彼正如先知<u>米該雅</u>所言
</h2>
代下 18:5 <u>以色列</u>王乃集先知四百人、謂之曰、我欲往<u>基列</u>之<u>拉末</u>以戰、可否、曰、可往、 往原文作上天主必付之於王手、
代下 18:6 <u>約沙法</u>曰、在此、尚有主之先知否、 若有、我儕當問之、
代下 18:7 <u>以色列</u>王對<u>約沙法</u>曰、尚有一人、<u>音拉</u>子<u>米該雅</u>、可藉以問主、然我憾其人、因其論我預言、無吉惟凶、<u>約沙法</u>曰、王勿如是言、
代下 18:8 <u>以色列</u>王召一宦官、命之曰、速召<u>音拉</u>子<u>米該雅</u>至、
代下 18:9 <u>以色列</u>王與<u>猶大</u>王<u>約沙法</u>各衣朝服、坐於位、在<u>撒瑪利亞</u>城門之場、眾先知預言其前、
代下 18:10 <u>基拿拿</u>子<u>西底家</u>作數鐵角、曰、主如是云、爾以此觝觸<u>亞蘭</u>人、盡滅之而止、
代下 18:11 眾先知亦循是預言曰、可往 往原文作上<u>基列</u>之<u>拉末</u>、必獲勝、主必以之付於王手、
代下 18:12 往召<u>米該雅</u>之使者、謂<u>米該雅</u>曰、眾先知之言、如出一口、皆以吉言告王、不如爾言與彼無異、亦告以吉言、
代下 18:13 <u>米該雅</u>曰、我指永生主而誓、我天主所諭我者、我必言之、
代下 18:14 <u>米該雅</u>至王前、王謂之曰、<u>米該雅</u>、我儕往攻<u>基列</u>之<u>拉末</u>、可否、曰、可往、 往原文作上願爾曹獲勝、願敵付爾曹手、
代下 18:15 王謂之曰、我豈不屢使爾發誓、爾奉主名告我、惟以真實而告乎、
代下 18:16 曰、我觀<u>以色列</u>人眾、悉散於山、如羊無牧、主云、斯眾無主、各當安然而歸、 而歸原文作歸家
代下 18:17 <u>以色列</u>王謂<u>約沙法</u>曰、我豈不告爾云、彼論我預言、無吉惟凶、
代下 18:18 <u>米該雅</u>曰、今當聽主之言、我觀主坐於寶座、天之軍眾 天之軍眾或作眾天使侍立左右、
代下 18:19 主曰、誰能誘<u>以色列</u>王<u>亞哈</u>、往 往原文作上<u>基列</u>之<u>拉末</u>而陣亡乎、此言此、彼言彼、
代下 18:20 有神出、立於主前、曰、我將誘之、主曰、爾以何法誘之、
代下 18:21 曰、我往感其眾先知、使俱妄言、曰、爾必誘之、必成所欲、往哉、可循所言而行、
代下 18:22 今主使神感爾之先知、使俱妄言、然主有言、必降禍於爾、
代下 18:23 <u>基拿拿</u>子<u>西底家</u>近前、批<u>米該雅</u>頰、曰、主之神由何道離我、以指示爾、
代下 18:24 <u>米該雅</u>曰、其日既至、爾入密室以自匿、則必知 知原文作見之、
代下 18:25 <u>以色列</u>王曰、將<u>米該雅</u>付於邑宰<u>亞捫</u>與王子<u>約阿施</u>、
代下 18:26 告之曰、王命以此人拘於獄、加以艱苦、不使之食足飲足、 原文作使之少食餅少飲水直待我安然而歸、
代下 18:27 <u>米該雅</u>曰、如爾安然而歸、則主未藉我而言、又曰、眾民歟、爾其聽之、
代下 18:28 <u>以色列</u>王與<u>猶大</u>王<u>約沙法</u>、往 往原文作上<u>基列</u>之<u>拉末</u>、
代下 18:29 <u>以色列</u>王謂<u>約沙法</u>曰、我將易服入陣、爾仍衣王服、<u>以色列</u>王遂易服入陣、
代下 18:30 先是<u>亞蘭</u>王命其率車之諸將、曰、大小將士、爾無庸與之戰、惟攻<u>以色列</u>王而已、
代下 18:31 率車之諸將見<u>約沙法</u>、則曰、此必<u>以色列</u>王也、遂環而攻之、<u>約沙法</u>大聲而呼、主祐之、使敵離之去、
代下 18:32 率車之將見非<u>以色列</u>王、遂退不追之、
代下 18:33 有人偶然張弓、射中<u>以色列</u>王於甲之縫處、王謂御車者曰、我傷矣、爾可旋車、御我出陣、
代下 18:34 當日陣勢甚猛、有人扶<u>以色列</u>王立於車、戰<u>亞蘭</u>人至夕、日入時、王乃卒矣、
代下 19:1 <h2><u>耶戶</u>諫諍<u>約沙法</u> <u>約沙法</u>乃巡行通國</h2> <u>猶大</u>王<u>約沙法</u>安然而歸<u>耶路撒冷</u>、入其宮、
代下 19:2 先見<u>哈拿尼</u>子<u>耶戶</u>出迎<u>約沙法</u>王、謂之曰、王助惡人、恨主者王反愛之、豈可哉、因此主必向王震怒、
代下 19:3 然王自國中除諸亞舍拉、盡心尋求天主、王此事猶可謂善、
代下 19:4 <u>約沙法</u>居<u>耶路撒冷</u>、其後出巡民間、自<u>別是巴</u>至<u>以法蓮</u>山、勸導民眾歸主其列祖之天主、
<h2> 訓誥士師
</h2>
代下 19:5 在國中、在<u>猶大</u>諸鞏固之邑、設主士師、邑邑皆然、
代下 19:6 謂士師曰、慎爾所行、爾聽訟非為人、乃為主、聽訟之時、主必偕爾、
代下 19:7 當敬畏主、慎爾所為、凡不公義、偏視人、受賄賂之事、皆主我之天主所不容、
<h2> 訓誥祭司與<u>利未</u>人及<u>以色列</u>族長
</h2>
代下 19:8 <u>約沙法</u>由<u>利未</u>人祭司及<u>以色列</u>人族長中選人、使之在<u>耶路撒冷</u>為主審鞫聽訟、於是歸<u>耶路撒冷</u>、
代下 19:9 命之曰、爾行此事、當敬畏主、盡忠義、有誠心、
代下 19:10 爾之同族居於各邑者、如有訟事就正、或為流血、或為犯律例、誡命、禮儀、法度、則爾當訓之勿獲罪於主、恐主怒爾及爾同族、爾如是行、則可以無過、
代下 19:11 凡屬主之事、祭司長<u>亞瑪利雅</u>可總理、凡屬王之事、<u>猶大</u>支派之族長、<u>以實瑪利</u>子<u>西巴第</u>可總理、於爾前有<u>利未</u>人為有司、爾曹當奮勉行事、主必祐善人、
代下 20:1 <h2>四周鄰邦聚集欲攻<u>約沙法</u> <u>約沙法</u>甚恐宣告國民禁食</h2> 此後<u>摩押</u>人、<u>亞捫</u>人、偕他族之人、 偕他族之人又作米烏尼人來攻<u>約沙法</u>、
代下 20:2 有人來告<u>約沙法</u>曰、自 鹽海外、又自<u>亞蘭</u>、 亞蘭又作以東有群眾至以攻爾、今在<u>哈洗遜他瑪</u>、即<u>隱基底</u>、
代下 20:3 <u>約沙法</u>懼、立志禱主、遍<u>猶大</u>地諭民禁食、
代下 20:4 <u>猶大</u>人集、求救於主、自<u>猶大</u>諸邑、皆有人來祈求主、
代下 20:5 <u>約沙法</u>立於<u>猶大</u>及<u>耶路撒冷</u>之會中、在主殿新院前、
<h2> 祈禱主
</h2>
代下 20:6 禱曰、主我列祖之天主、上天之主宰、治理萬邦萬國、主手有大力大能、無人能拒、
代下 20:7 我之天主歟、在昔將原居斯土之諸族、逐於主之民<u>以色列</u>人前、以斯土賜於敬愛主 敬愛主或作主之友<u>亞伯拉罕</u>之苗裔、使為恆業、
代下 20:8 今居斯土、且為主之名建造聖所、
代下 20:9 自謂如遇災害、或鋒刃、或譴責、或疫癘、或饑饉、凡我遭難之時、則立此殿前呼籲主、主必俯聽救援、因主之名在此殿云、
代下 20:10 昔<u>以色列</u>人出<u>伊及</u>時、遵主之命、不入<u>亞捫</u> <u>摩押</u>及<u>西珥</u>山之境、過而不滅其民、
代下 20:11 今彼來以惡報我儕、欲逐我於主所賜我為業之地、
代下 20:12 求我天主責之、此來攻我之群眾、我儕無力捍禦、我儕不知當何所為、我目惟盼望主、
代下 20:13 <u>猶大</u>人眾、及其妻子、悉立主前、
<h2> <u>雅哈細葉</u>受主之神感動豫言仇敵必自相殘殺
</h2>
代下 20:14 時、<u>利未</u>人<u>雅撒</u>裔、<u>瑪探雅</u>元孫、<u>耶伊葉</u>曾孫、<u>比拿雅</u>孫、<u>撒迦利雅</u>子<u>雅哈細葉</u>、在會中為主之神所感、
代下 20:15 曰、<u>猶大</u>人眾、<u>耶路撒冷</u>居民、<u>約沙法</u>王、爾其聽之、主告爾如是云、勿因此群眾畏葸恐懼、蓋與敵戰者非爾、乃天主也、
代下 20:16 明日可下迎敵、必由<u>息斯</u>坡而來、爾必遇之於谷口、近<u>耶魯伊勒</u>野、
代下 20:17 <u>猶大</u>人、與<u>耶路撒冷</u>民歟、無庸與戰、勿畏葸、勿恐懼、可立而待、必見主之救援、明日可出迎敵、主必祐爾、
<h2> <u>約沙法</u>訓誥民又使人謳歌於軍前頌美主
</h2>
代下 20:18 <u>約沙法</u>鞠躬俯伏於地、<u>猶大</u>人眾與<u>耶路撒冷</u>居民、亦俯伏於主前崇拜主、
代下 20:19 <u>哥轄</u>族與<u>可拉</u>族之<u>利未</u>人起、大聲頌讚主<u>以色列</u>之天主、
代下 20:20 明日夙興、往<u>提哥亞</u>之野、將行<u>約沙法</u>立 而語之曰、<u>猶大</u>人與<u>耶路撒冷</u>居民、宜聽我言、當信主爾之天主則必堅立、信主之先知則必亨通、
代下 20:21 <u>約沙法</u>既與民議、使謳歌者衣聖禮服、行於軍前頌讚主曰、當頌美主、因主之恩永遠長存云、
<h2> 主使敵軍自相殘殺
</h2>
代下 20:22 甫謳歌頌讚時、主發伏兵、擊來攻<u>猶大</u>之<u>亞捫</u>人、<u>摩押</u>人、及居<u>西珥</u>山人、使之互相攻擊、
代下 20:23 蓋<u>亞捫</u>人與<u>摩押</u>人起、攻居<u>西珥</u>山之人、以之滅盡、既滅<u>西珥</u>山之人、彼則自相殘殺、
代下 20:24 <u>猶大</u>人登野中戍樓、 戍樓或作高岡向敵眾觀望、見屍橫遍地、無一逃避、
代下 20:25 <u>約沙法</u>率眾來取敵人之物、在屍中多得貨財、剝之得美衣、珍寶、財物甚多、不能負荷、直取至三日方盡、
<h2> <u>約沙法</u>率眾軍頌美主於<u>比拉迦</u>谷遂奏凱還都
</h2>
代下 20:26 第四日、集於<u>比拉迦</u> 比拉迦譯即頌讚之義谷、頌讚主、故稱其地曰<u>比拉迦</u>谷、至於今日其名尚存、
代下 20:27 <u>猶大</u>人與<u>耶路撒冷</u>居民、皆歸<u>耶路撒冷</u>、<u>約沙法</u>率之、主使敵喪敗、喜樂不勝、
代下 20:28 鳴琴、鼓瑟、吹角、至<u>耶路撒冷</u>入主之殿、
代下 20:29 異族諸國、聞主擊敗<u>以色列</u>人之敵、無不大懼、
代下 20:30 主賜<u>約沙法</u>平康、四周無事、國享太平、○
<h2> <u>約沙法</u>為王二十五年
</h2>
代下 20:31 <u>約沙法</u>為<u>猶大</u>王、即位時、年三十有五歲、都<u>耶路撒冷</u>、在位二十有五年、其母名<u>亞蘇巴</u>、乃<u>示利希</u>女、
代下 20:32 <u>約沙法</u>從父<u>亞撒</u>之道、不離左右、行善於主前、
代下 20:33 惟邱壇尚未廢、蓋民未堅定其心、以歸其列祖之天主、
代下 20:34 <u>約沙法</u>其餘始終之事、載於<u>哈拿尼</u>子<u>耶戶</u>之書、亦載於<u>以色列</u>列王記、○
<h2> <u>約沙法</u>與<u>亞哈謝</u>會合造舟使臣僕泛海舟破正如先知<u>以列亞撒</u>所言
</h2>
代下 20:35 此後<u>猶大</u>王<u>約沙法</u>與<u>以色列</u>王<u>亞哈謝</u>納交、<u>亞哈謝</u>行惡特甚、
代下 20:36 二王會合造舟、欲往<u>他施</u>、遂在<u>以旬迦別</u>造舟、
代下 20:37 <u>瑪利沙</u>人<u>多大瓦</u>子<u>以列亞撒</u>、向<u>約沙法</u>預言曰、因爾與<u>亞哈謝</u>納交、主必破爾所造者、於是舟破、不能往<u>他施</u>、
代下 21:1 <h2><u>約蘭</u>繼<u>約沙法</u>為王殺戮諸弟</h2> <u>約沙法</u>與列祖同寢、偕列祖葬於<u>大衛</u>之城、子<u>約蘭</u>繼之為王、
代下 21:2 <u>約蘭</u>有數弟、即<u>約沙法</u>子、<u>亞薩利雅</u>、<u>耶希葉</u>、<u>撒迦利雅</u>、<u>亞薩利雅</u>、<u>迷迦勒</u>、<u>示法提雅</u>、此皆<u>以色列</u>王<u>約沙法</u>子、
代下 21:3 其父 存日厚賜以金銀寶物、亦賜以<u>猶大</u>鞏固之數邑、惟國賜於<u>約蘭</u>、因其為長子、
代下 21:4 <u>約蘭</u>繼父位、其國鞏固、以刃戮諸弟、及<u>以色列</u>牧伯數人、
<h2> 為王無道
</h2>
代下 21:5 <u>約蘭</u>即位時、年三十有二歲、都<u>耶路撒冷</u>、在位八年、
代下 21:6 行惡於主前、效<u>以色列</u>列王之所為、與<u>亞哈</u>家所行無異、因娶<u>亞哈</u>之女為后也、
代下 21:7 雖然、主緣昔與<u>大衛</u>立約、仍不欲翦滅<u>大衛</u>家、循主所許<u>大衛</u>者、欲永賜光 光或作明燈於<u>大衛</u>、爰及子孫、
<h2> <u>以東</u>與<u>立拿</u>叛逆<u>猶大</u>
</h2>
代下 21:8 當此時<u>以東</u>人叛<u>猶大</u>、為己立王、
代下 21:9 <u>約蘭</u>率諸牧伯 牧伯或作將帥及戰車以出徵、<u>以東</u>人環攻之、<u>約蘭</u>夜起、擊<u>以東</u>人及諸車長、
代下 21:10 如是、<u>以東</u>人叛<u>猶大</u>國、至今尚不服、當時<u>立拿</u>亦叛<u>約蘭</u>、因<u>約蘭</u>違棄主其列祖之天主、
代下 21:11 又在<u>猶大</u>山建諸邱壇、使<u>耶路撒冷</u>居民行邪、  行邪即拜偶像下同誘惑<u>猶大</u>人、
<h2> 先知<u>以利亞</u>遺書<u>約蘭</u>責其無道
</h2>
代下 21:12 先知<u>以利亞</u>遺書<u>約蘭</u>曰、主爾祖<u>大衛</u>之天主如是云、爾不行爾父<u>約沙法</u>之道、與<u>猶大</u>王<u>亞撒</u>之道、
代下 21:13 乃效<u>以色列</u>列王之所為、使<u>猶大</u>人與<u>耶路撒冷</u>居民行邪、與<u>亞哈</u>家無異、又在爾父家殺愈爾之諸弟、
代下 21:14 故主必降大災於爾民、爾子、爾妻、與凡所有者、
代下 21:15 使爾患腸疾、日以加重、致爾腸墮、
<h2> <u>非利士</u>人與<u>亞拉伯</u>人合攻<u>約蘭</u>擄其貨財妻孥第留一子
</h2>
代下 21:16 主激<u>非利士</u>人、與附<u>古實</u>之<u>亞拉伯</u>人、來攻<u>約蘭</u>、
代下 21:17 侵入<u>猶大</u>、刼王宮之貨財、擄其諸子與后妃、除季子<u>約哈斯</u>  約哈斯又名亞哈謝外、不遺一子、
代下 21:18 此後、主擊<u>約蘭</u>、使之患腸疾、醫不能治、
代下 21:19 疾患多日、越二年、賜墮、痛極而卒、其民不為之焚物、不若昔之待其列祖然、
<h2> <u>約蘭</u>患腸疾醫不能治墮腸而卒不得入王陵
</h2>
代下 21:20 <u>約蘭</u>即位時、年三十有二歲、都<u>耶路撒冷</u>、在位八年、逝世時民無慕之者、葬於<u>大衛</u>之城、惟不在列王之墓、
代下 22:1 <h2><u>亞哈謝</u>即位為王無道</h2> <u>耶路撒冷</u>居民、立<u>約蘭</u>季子<u>亞哈謝</u>繼之為王、蓋<u>約蘭</u>諸子、長於彼者、俱為攻 <u>猶大</u>營之<u>亞拉伯</u>人群寇所殺、如是<u>猶大</u>王<u>約蘭</u>子<u>亞哈謝</u>為王、
代下 22:2 <u>亞哈謝</u>即位時、年四十有二歲 考列王下八章二十六節作二十二歲都<u>耶路撒冷</u>、在位一年、其母名<u>亞他利雅</u>、為<u>暗利</u> 孫女、
<h2> <u>亞哈謝</u>與<u>亞哈</u>子<u>約蘭</u>交好遂為<u>耶戶</u>所殺
</h2>
代下 22:3 <u>亞哈謝</u>亦效<u>亞哈</u>家之所為、蓋其從母言而行惡也、
代下 22:4 行惡於主前、與<u>亞哈</u>家無異、其父歿後、從<u>亞哈</u>家之謀、自取毀敗、
代下 22:5 從<u>亞哈</u>家之言、偕<u>以色列</u>王<u>亞哈</u>子<u>約蘭</u>、往<u>基列</u>之<u>拉末</u>、與<u>亞蘭</u>王<u>哈謝</u>戰、<u>亞哈</u>子<u>約蘭</u>在<u>拉末</u>與<u>亞蘭</u>王<u>哈謝</u>戰時、<u>亞蘭</u>人擊<u>約蘭</u>而傷之、<u>約蘭</u>遂返<u>耶斯列</u>就醫、<u>猶大</u>王<u>約蘭</u>子<u>亞撒利雅</u>、  即亞哈謝別名下<u>耶斯烈</u>、見之問疾、
代下 22:6 a
代下 22:7 <u>亞哈謝</u>往見<u>約蘭</u>而遇害、乃天主所使、其時主膏<u>甯示</u>子<u>耶戶</u>為王、使滅<u>亞哈</u>家、<u>亞哈謝</u>既至、 見<u>約蘭</u>後、則偕<u>約蘭</u>出迎<u>耶戶</u>、
代下 22:8 其時<u>耶戶</u>伐<u>亞哈</u>家、遇<u>猶大</u>大夫與<u>亞哈謝</u>諸姪、服事<u>亞哈謝</u>者、遂殺之、
代下 22:9 <u>亞哈謝</u>匿於<u>撒瑪利亞</u>、<u>耶戶</u>尋之、人執之解於<u>耶戶</u>前、<u>耶戶</u>殺之、念其為盡心崇主者<u>約沙法</u>子、故葬之、<u>亞哈謝</u>之家微弱、不能守國、
<h2> <u>亞他利雅</u>翦滅王族篡位惟<u>約阿施</u>為姑母<u>約示巴</u>所救
</h2>
代下 22:10 <u>亞哈謝</u>母<u>亞他利雅</u>見子已歿、遂起而屠滅<u>猶大</u>王族、
代下 22:11 王女<u>約示巴</u>、以<u>亞哈謝</u>之子<u>約阿施</u>、於將見殺之眾王子中竊之出、與其乳媼匿於寢室、<u>約示巴</u>乃<u>約蘭</u>王之女、<u>亞哈謝</u>之妹、 大祭司<u>耶何耶大</u>之妻、彼匿<u>約阿施</u>以避<u>亞他利雅</u>、免其見殺、
代下 22:12 後偕己匿於天主之殿宇、歷六年、<u>亞他利雅</u>統轄斯地、
代下 23:1 <h2>越七年大祭司<u>耶何耶大</u>與諸軍長盟立王子<u>約阿施</u>為王</h2> 越七年、<u>耶何耶大</u>自強其志、與百夫長<u>耶羅罕</u>子<u>亞撒利雅</u>、<u>約哈難</u>子<u>以實瑪利</u>、<u>俄伯</u>子<u>亞撒利雅</u>、<u>亞大雅</u>子<u>瑪西雅</u>、<u>細基利</u>子<u>以利沙法</u>立約、
代下 23:2 乃遍行<u>猶大</u>、自<u>猶大</u>諸邑集<u>利未</u>人、及<u>以色列</u>諸族長、咸至<u>耶路撒冷</u>、
代下 23:3 會眾在天主殿與王立約、 <u>耶何耶大</u>告眾曰、王子在此、必當即位、循主所許<u>大衛</u>子孫之言、
代下 23:4 所當行者如是、爾祭司及<u>利未</u>人、安息日來入班者、當以三分之一守門、
代下 23:5 三分之一守王宮、三分之一在<u>伊瑣得</u> 伊瑣得列王下十一章六節作蘇珥門、民眾必在主殿之院、
代下 23:6 惟祭司及供役之<u>利未</u>人、乃聖潔者、可入主殿、其外無人可入、民眾當護衛主之殿、
代下 23:7 <u>利未</u>人當各執器械、環護王、凡外人入殿、必治之死、王出入必隨之、
代下 23:8 <u>利未</u>人與<u>猶大</u>人、遵祭司<u>耶何耶大</u>所命而行、各率所轄安息日入班者、及安息日出班者至、蓋祭司<u>耶何耶大</u>不容出班者歸、
代下 23:9 祭司<u>耶何耶大</u>以天主殿中所藏<u>大衛</u>之槍、盾、干、予百夫長、
代下 23:10 使民眾各執器械、立於王之四圍、自殿右至殿左、環繞祭臺及聖所、環護王、
代下 23:11 遂扶王子出、加王冕於其首、以律法書予之、立之為王、<u>耶何耶大</u>及其子膏之曰、願王萬歲、
<h2> <u>亞他利雅</u>見殺
</h2>
代下 23:12 <u>亞他利雅</u>聞民奔走歡呼頌王之聲、則入主之殿宇民集之處、
代下 23:13 見王在殿外 殿外原文作入處立於臺、群臣與吹角者侍於王左右、國民欣然吹角、亦有謳歌者、執樂器頌美讚揚、<u>亞他利雅</u>乃自裂其衣、呼曰、叛矣、叛矣、
代下 23:14 祭司<u>耶何耶大</u>使轄軍之諸百夫長出、命之曰、當逐之出班列之外、凡隨其後者、必殺以刀、蓋祭司曰、不可殺斯婦於主之殿宇、
代下 23:15 遂不阻其行、 或作遂執之曳之出由馬門至王宮、眾殺之於彼、
<h2> 滅<u>巴力</u>使民奉事主
</h2>
代下 23:16 <u>耶何耶大</u>在己與民及王之間立約、使民為主之民、
代下 23:17 民眾往<u>巴力</u>殿、毀殿及其中諸壇、又碎其諸偶像、將<u>巴力</u>之祭司<u>瑪坦</u>殺於壇前、
代下 23:18 <u>耶何耶大</u>循昔<u>大衛</u>在主殿所定之班列、令祭司及<u>利未</u>人盡主殿之職、遵<u>摩西</u>律法所載、獻火焚祭於主、又循<u>大衛</u>所定之例、獻祭之時、歡呼謳歌、
代下 23:19 命守門者、守主殿諸門、使凡不潔者不得入、
代下 23:20 自率百夫長、諸大夫、民間牧伯、及國之民眾、請王自主殿而下、由崇門入王宮、以坐國位、
代下 23:21 國民歡樂、闔邑平康、因<u>亞他利雅</u>已被殺矣、
代下 24:1 <h2><u>耶何耶大</u>在世<u>約阿施</u>行善於主前</h2> <u>約阿施</u>即位時、年七歲、都<u>耶路撒冷</u>、在位四十年、其母<u>別是巴</u>人、名<u>洗比亞</u>、
代下 24:2 祭司<u>耶何耶大</u>在世之日、<u>約阿施</u>行善於主前、
代下 24:3 <u>耶何耶大</u>為之娶二妻、生子女、
<h2> <u>約阿施</u>命修葺主殿
</h2>
代下 24:4 厥後<u>約阿施</u>有意修葺主殿、
代下 24:5 召諸祭司及<u>利未</u>人謂之曰、爾曹遍行<u>猶大</u>各邑、使<u>以色列</u>人捐銀、致每年可修葺爾天主之殿、務必速成此事、然<u>利未</u>人遲延、
代下 24:6 王召祭司長<u>耶何耶大</u>謂之曰、昔主之僕<u>摩西</u>命<u>以色列</u>會眾、為法幕獻銀、何不使<u>利未</u>人將<u>猶大</u>人及<u>耶路撒冷</u>民、循此例所捐之銀攜之至、
代下 24:7 蓋彼惡婦及其諸子毀天主之殿、以主殿區別為聖之物奉<u>巴力</u>、
代下 24:8 王命作櫃、置於主殿門外、
代下 24:9 在<u>猶大</u>及<u>耶路撒冷</u>宣告、命民捐銀獻於主、循天主僕<u>摩西</u>在曠野所命<u>以色列</u>人之例、
代下 24:10 諸牧伯與民眾欣喜、攜銀投於櫃、待櫃盈乃已、 待櫃盈乃已或作待銀足用乃已
代下 24:11 <u>利未</u>人見銀已多、舁櫃至王所以察之、王之繕寫與祭司長之屬吏來、傾空其櫃、以櫃復置其所、日日如是、積銀無算、
代下 24:12 王與<u>耶何耶大</u>以銀予在主殿理事之人、遂雇石工木工、以新主殿、又雇鐵工銅工、以葺主殿、
代下 24:13 諸工操作、以天主殿修葺鞏固、工作既畢、使殿與昔時無異、
代下 24:14 其工告成、以餘銀攜至王及<u>耶何耶大</u>前、以之為主殿作器、即奉事時及獻祭所用之器、又作碗與 別類之金銀諸器、<u>耶何耶大</u>在世時、 國人恆在主殿獻火焚祭、
<h2> 祭司<u>耶何耶大</u>壽高而卒葬於王陵
</h2>
代下 24:15 <u>耶何耶大</u>壽高年邁而卒、卒時、年一百三十歲、
代下 24:16 彼於<u>以色列</u>中立功、奉事天主、修葺天主之殿、故葬於<u>大衛</u>之城、在列王之墓、
<h2> <u>耶何耶大</u>既卒<u>約阿施</u>與群臣違主奉偶像殺<u>耶何耶大</u>子<u>撒迦利雅</u>
</h2>
代下 24:17 <u>耶何耶大</u>卒後、<u>猶大</u>諸牧伯來朝拜於王、王從其所請、
代下 24:18 遂棄主其列祖之天主殿、奉事諸亞舍拉與偶像、因此罪、主震怒、降災於<u>猶大</u>及<u>耶路撒冷</u>、
代下 24:19 主遣先知勸之歸主、先知警戒之、而彼不聽、
代下 24:20 <u>耶何耶大</u>子<u>撒迦利雅</u>感天主之神、立於民前、告之曰、天主如是云、爾違主命何故、爾必不亨通、爾棄主、主亦棄爾、
代下 24:21 民聽王命、謀害<u>撒迦利雅</u>、在主殿之院中以石擊之死、
代下 24:22 <u>約阿施</u>王忘<u>撒迦利雅</u>父<u>耶何耶大</u>待己之恩、而殺其子、彼死時呼曰、願主鑒察伸冤、
<h2> <u>亞蘭</u>人來攻<u>猶大</u>擊傷<u>約阿施</u>而歸後<u>約阿施</u>為二臣所弒
</h2>
代下 24:23 越一年、 或作年暮<u>亞蘭</u>軍來攻<u>約阿施</u>、入<u>猶大</u>、至<u>耶路撒冷</u>、殺民中諸牧伯、以所得之貨財、遣人齎至<u>大瑪色</u>王、
代下 24:24 <u>亞蘭</u>來軍甚寡、而主以極大以軍、付於其手、緣彼棄主其列祖之天主、故藉<u>亞蘭</u>人降罰於<u>約阿施</u>、
代下 24:25 <u>約阿施</u>受傷甚重、<u>亞蘭</u>人乃離之而去、<u>約阿施</u>之臣僕、欲報殺祭司<u>耶何耶大</u>子之仇、遂叛之、弒之於床乃卒、葬於<u>大衛</u>之城、惟不葬於列王之墓、
代下 24:26 叛之者乃<u>亞捫</u>婦<u>示米押</u>子<u>撒拔</u>、<u>摩押</u>婦<u>示米利</u>子<u>約薩拔</u>、
<h2> <u>亞瑪謝</u>繼其位
</h2>
代下 24:27 <u>約阿施</u>諸子之事、與<u>約阿施</u>屢被先知警戒、 約阿施屢被先知警戒或作敵國使約阿施納重大之貢及修葺天主殿之事、俱載入列王記傳、子<u>亞瑪謝</u>繼之為王、
代下 25:1 <h2><u>亞瑪謝</u>即位為王有道以弒其父王之臣誅之</h2> <u>亞瑪謝</u>即位時、年二十有五歲、都<u>耶路撒冷</u>、在位二十有九年、其母<u>耶路撒冷</u>人、名<u>約亞但</u>、
代下 25:2 <u>亞瑪謝</u>行善於主前、第心不專誠、
代下 25:3 其國既堅定、則將弒其父王之臣僕誅之、
代下 25:4 不誅其子、循<u>摩西</u>律法書所載、主命曰、不可因子殺父、亦不可因父殺子、人有犯罪、祗殺其人、○
<h2> 募<u>以色列</u>兵十萬欲戰<u>以東</u>因先知弗許乃不惜募銀盡使之返
</h2>
代下 25:5 <u>亞瑪謝</u>集<u>猶大</u>通國之人、循<u>猶大</u> <u>便雅憫</u>二支派宗族、立千夫長、百夫長、又自二十歲以上核其數、得能臨陣執戈執干之戰士、三十萬人、
代下 25:6 又以銀一百他連得、在<u>以色列</u>國募大勇士十萬、
代下 25:7 有神人來見王曰、王歟、勿使<u>以色列</u>軍與爾偕往、蓋<u>以色列</u>民、<u>以法連</u>後裔、不蒙主祐、
代下 25:8 爾往戰、若獨往、必獲勝、 必獲勝或作可強爾志不然、天主必使爾傾敗於敵前、蓋天主能助人獲勝、亦能使人傾敗、
代下 25:9 <u>亞瑪謝</u>謂神人曰、我已予<u>以色列</u>軍銀一百他連得、將若何、神人曰、主能以多於此者賜爾、
代下 25:10 於是<u>亞瑪謝</u>以來自<u>以法蓮</u>之軍區別之、遣歸故土、彼眾甚怒<u>猶大</u>人、忿然而返、
<h2> 勝<u>以東</u>人
</h2>
代下 25:11 <u>亞瑪謝</u>自強其志、率軍 軍原文作民至鹽谷、殺<u>西珥</u>人一萬、
代下 25:12 <u>猶大</u>人又生擒一萬、引至巖巔、自巖巔推之下、以致之死、 以致之死原文作致裂其身
代下 25:13 <u>亞瑪謝</u>所遣歸不容偕己往戰之軍、散布於<u>猶大</u>諸邑、自<u>撒瑪利亞</u>至<u>伯和崙</u>殺人三千、刼物甚多、
<h2> <u>亞瑪謝</u>因勝<u>以東</u>人心驕氣傲遂奉<u>以東</u>神藐視先知戒言
</h2>
代下 25:14 <u>亞瑪謝</u>擊<u>以東</u>人而歸、攜<u>西珥</u>族之神、設為己神、叩拜其前、為之焚香、
代下 25:15 緣此、主向<u>亞瑪謝</u>震怒、遣先知告之曰、斯諸神不能救拜之之民脫於爾手、爾反崇之奚為、
代下 25:16 先知與王言時、王曰、誰立爾為王之謀士、爾止哉、不然、爾必見撻、先知乃止、既而曰、爾行斯事、不聽我言、我知天主決意欲敗爾、○
<h2> 向<u>以色列</u>王<u>約阿施</u>索戰乃致大敗
</h2>
代下 25:17 <u>猶大</u>王<u>亞瑪謝</u>與群臣謀、遣使見<u>耶戶</u>孫<u>約哈斯</u>子<u>以色列</u>王<u>約阿施</u>、曰、爾來、我二人可決一戰、
代下 25:18 <u>以色列</u>王<u>約阿施</u>遣使見<u>猶大</u>王<u>亞瑪謝</u>曰、<u>利巴嫩</u>之荊棘、遣使謂<u>利巴嫩</u>之柏香木曰、爾以爾女予我子為妻、後<u>利巴嫩</u>之野獸過焉、荊棘為其所蹂躪、
代下 25:19 爾曰、已擊<u>以東</u>人、遂中心驕傲、以此矜誇、 以此矜誇或作欲以得榮爾安居於宮猶可、何為自取其禍、致己與<u>猶大</u>國偕亡乎、
代下 25:20 <u>亞瑪謝</u>不聽、此乃出天主之意、因彼曾拜<u>以東</u>神、天主欲以之付於敵手、
代下 25:21 故<u>以色列</u>王<u>約阿施</u>至<u>猶大</u>之<u>伯示麥</u>、與<u>猶大</u>王<u>亞瑪謝</u>戰、
代下 25:22 <u>猶大</u>人敗於<u>以色列</u>人前、各遁其家、 家原文作幕
代下 25:23 <u>以色列</u>王<u>約阿施</u>在<u>伯示麥</u>、擒<u>約哈斯</u>  約哈斯即亞哈謝孫<u>約阿施</u>子<u>猶大</u>王<u>亞瑪謝</u>、攜至<u>耶路撒冷</u>、毀<u>耶路撒冷</u>城垣、自<u>以法蓮</u>門至城隅之門、共四百尺、
代下 25:24 將天主殿中<u>俄別以東</u>所守之金銀、與一切器皿、及王宮之寶物、悉取之、又取人為質、而返<u>撒瑪利亞</u>、○
代下 25:25 <u>以色列</u>王<u>約哈斯</u>子<u>約阿施</u>卒後、<u>猶大</u>王<u>約阿施</u>子<u>亞瑪謝</u>、又越十五年而卒、
代下 25:26 <u>亞瑪謝</u>其餘始終之事、俱載於<u>猶大</u>及<u>以色列</u>列王記、
<h2> <u>耶路撒冷</u>人叛<u>亞瑪謝</u>弒於<u>拉吉</u>
</h2>
代下 25:27 自<u>亞瑪謝</u>違棄主後、<u>耶路撒冷</u>有叛之者、<u>亞瑪謝</u>遁於<u>拉吉</u>、叛黨遣人至<u>拉吉</u>、弒之於彼、
代下 25:28 負其屍於馬 而歸、遂與列祖同葬於<u>猶大</u> 都城、
代下 26:1 <h2><u>烏西雅</u>即位先知<u>撒迦利雅</u>在世時<u>烏西雅</u>行善奉主主使之亨通</h2> <u>猶大</u>民眾立<u>烏西雅</u>  烏西雅又名亞撒利雅為王、繼其父<u>亞瑪謝</u>之位、時、<u>烏西雅</u>年十有六歲、
代下 26:2 父王與列祖同寢後、<u>烏西雅</u>收復<u>以祿</u>、仍歸<u>猶大</u>、重建其城、
代下 26:3 <u>烏西雅</u>即位時、年十有六歲、都<u>耶路撒冷</u>、在位五十有二年、其母乃<u>耶路撒冷</u>人、名<u>耶可利雅</u>、
代下 26:4 <u>烏西雅</u>行善於主前、效其父<u>亞瑪謝</u>所為、
代下 26:5 當通曉天主默示之<u>撒迦利雅</u>在世、<u>烏西雅</u>尋求天主、尋求主時、天主使之亨通、
代下 26:6 往攻<u>非利士</u>人、毀<u>迦特</u>之城垣、<u>亞比尼</u>之城垣、<u>亞實突</u>之城垣、在<u>非利士</u>地、<u>亞實突</u>境、建築數城、
代下 26:7 天主助之勝<u>非利士</u>人、居<u>姑珥巴力</u>之<u>亞拉伯</u>人、與<u>米烏尼</u>族、 米烏尼族或作亞捫人
代下 26:8 <u>亞捫</u>人納貢於<u>烏西雅</u>、<u>烏西雅</u>之聲名、播揚至於<u>伊及</u>、蓋極其強也、
代下 26:9 <u>烏西雅</u>在<u>耶路撒冷</u>城隅之門、與谷門及城隅、建城樓、封守慎固、
代下 26:10 在曠野建戍樓、又多掘井、以其在窪地、在平原、多有群畜、又在山地、在<u>迦密</u>、 迦密或作良田有農夫與治葡萄園者、因其甚悅農事、
代下 26:11 <u>烏西雅</u>有軍旅以備出戰、為繕寫<u>耶伊勒</u>與營長<u>瑪西雅</u>所核數、俱為王之大臣<u>哈拿尼</u>所轄、
代下 26:12 率戰士之族長、計二千六百人、
代下 26:13 所率之軍旅、三十萬七千五百人、俱健壯能戰、助王攻敵者、
代下 26:14 <u>烏西雅</u>為其全軍、製備干戈、甲冑、弓與發石之機絃、
<h2> 後漸驕傲擅入主殿焚香於臺遂致生癩
</h2>
代下 26:15 在<u>耶路撒冷</u>使巧匠作機械、置於城樓與角樓、以射矢發巨石、其名播於遠方、蓋蒙佑異常、日以強盛、
代下 26:16 強盛則心驕、以招禍患、干犯主其天主、擅入主殿、欲焚香於焚香臺、
代下 26:17 祭司 長<u>亞薩利雅</u>與主之祭司有勇者八十人、隨之入殿、
代下 26:18 阻<u>烏西雅</u>王曰、<u>烏西雅</u>歟、焚香於主前、非爾所可、惟<u>亞倫</u>子孫為祭司特立以焚香者方可、爾已犯罪、當出聖所、爾行此事、主天主不使爾得榮、
代下 26:19 <u>烏西雅</u>怒、手執香爐欲焚香、向祭司震怒時、在主殿中、在焚香臺旁、諸祭司前、額忽患癩、
代下 26:20 祭司長<u>亞薩利雅</u>與眾祭司觀之、見其額患癩、遂促之出、王亦速出、自知為主所擊、
<h2> <u>烏西雅</u>卒子<u>約坦</u>繼其位
</h2>
代下 26:21 <u>烏西雅</u>王患癩直至死日、既癩、獨居異室、不得入主殿、其子<u>約坦</u>理王之家、治 治或作鞫國之民、
代下 26:22 <u>烏西雅</u>其餘之事、自始至終、為<u>亞摩斯</u>子先知<u>以賽亞</u>所記、
代下 26:23 <u>烏西雅</u>與列祖同寢、因其患癩、葬於屬王陵之田、在祖陵側、子<u>約坦</u>繼其位、
代下 27:1 <h2><u>約坦</u>為王有道凡事亨通</h2> <u>約坦</u>即位時、年二十有五歲、都<u>耶路撒冷</u>、在位十六年、其母乃<u>撒督</u>女、名<u>耶路沙</u>、
代下 27:2 <u>約坦</u>行善於主前、效其父<u>烏西雅</u>所為、惟不敢擅入主殿、民尚行邪僻、
代下 27:3 <u>約坦</u>建立殿之上門、 上門或作崇門在<u>阿非勒</u>城多所建造、 在阿非勒城多所建造或作在山岡多建城垣
代下 27:4 在<u>猶大</u>山地、建數城邑、在叢林中、建鞏固之所與樓臺、
<h2> 治服<u>亞捫</u>人
</h2>
代下 27:5 與<u>亞捫</u>王戰、勝<u>亞捫</u>人、當年<u>亞捫</u>人納貢、銀一百他連得、麥一萬歌珥、麰麥一萬歌珥、  一萬歌珥約六十萬石二年、三年、<u>亞捫</u>人納貢亦若是、
代下 27:6 <u>約坦</u>在主其天主前行正道、故日益強盛、
代下 27:7 <u>約坦</u>其餘之事、其戰績、其行為、俱載於<u>以色列</u>及<u>猶大</u>列王記、
<h2> 在位十六載乃崩子<u>亞哈斯</u>繼其位
</h2>
代下 27:8 即位時、年二十有五歲、都<u>耶路撒冷</u>、在位十六年、
代下 27:9 <u>約坦</u>與列祖同寢、葬於<u>大衛</u>之邑、子<u>亞哈斯</u>繼之為王、
代下 28:1 <h2><u>亞哈斯</u>為王無道</h2> <u>亞哈斯</u>即位時、年二十歲、都<u>耶路撒冷</u>、在位十六年、不效其祖<u>大衛</u>行善於主前、
代下 28:2 從<u>以色列</u>諸王所為、造偶像、奉事<u>巴力</u>、
代下 28:3 在<u>便欣嫩</u>谷焚香、昔主於<u>以色列</u>人前、驅逐異邦民行可憎之事、今<u>亞哈斯</u>效彼所行、焚獻其子、 焚獻其子原文作使其子過於火
代下 28:4 又在邱壇、在山岡、在茂樹下、獻祭焚香、
<h2> 大受凌辱於<u>亞蘭</u>人
</h2>
代下 28:5 故主其天主付之於<u>亞蘭</u>王手、<u>亞蘭</u>人擊之、擄民甚眾、攜至<u>大瑪色</u>、亦付於<u>以色列</u>王手、<u>以色列</u>王大戮其民、
代下 28:6 <u>利瑪利</u>子<u>比加</u>、一日間、殺<u>猶大</u>十二萬人、皆大勇士、因<u>猶大</u>人棄主其列祖之天主故、
<h2> <u>以色列</u>人擄<u>猶大</u>多人因先知<u>俄德</u>言乃釋歸故土
</h2>
代下 28:7 <u>以法蓮</u>傑士<u>細基利</u>、殺王子<u>瑪西雅</u>、理王宮者<u>亞斯利甘</u>、與亞於王者 亞於王者或作王之相<u>以利加拿</u>、
代下 28:8 <u>以色列</u>人擄其同族人 同族人原文作兄弟下同二十萬、婦人子女與焉、掠貨財甚多、攜至<u>撒瑪利亞</u>、
代下 28:9 <u>撒瑪利亞</u>有主之先知、名<u>俄德</u>、出、至返<u>撒瑪利亞</u>之軍前、 或作出迎往撒瑪利亞之軍告之曰、緣主爾列祖之天主怒<u>猶大</u>故、付之爾手、乃爾怒氣沖天、大行殺戮、
代下 28:10 今有意強<u>猶大</u>人<u>耶路撒冷</u>民為爾奴婢、如是以行、必獲罪於主爾之天主、
代下 28:11 今聽我言、爾所擄之同族人、當釋之歸、不然、必干主怒、
代下 28:12 <u>以法蓮</u>族長數人、即<u>約哈難</u>子<u>亞薩利雅</u>、<u>米實利末</u>子<u>比利家</u>、<u>沙龍</u>子<u>耶希西家</u>、<u>哈得萊</u>子<u>亞瑪撒</u>、皆起、拒出戰而返之軍士、
代下 28:13 曰、勿攜所擄之人入此、我<u>以色列</u>人罪愆已大、已干犯主怒、爾竟欲使我又獲罪於主、益我罪愆、
代下 28:14 於是軍士將所擄之人、與所掠之物、皆留於諸牧伯及會眾前、
代下 28:15 以上所錄其名者俱起、使被擄之人前來、自所掠之物中、取衣衣其裸者、又予之屨納、供以飲食、以膏膏之、其中弱者使乘於驢、導至巴勒瑪城<u>耶利歌</u>、至其同族處、然後返<u>撒瑪利亞</u>、
<h2> <u>亞哈斯</u>王遣人求助於<u>亞述</u>王<u>亞述</u>王不惟不助反加以凌辱
</h2>
代下 28:16 當時<u>亞哈斯</u>王遣使、求助於<u>亞述</u>王、
代下 28:17 蓋<u>以東</u>人復來攻<u>猶大</u>、擄其人、
代下 28:18 <u>非利士</u>人侵<u>猶大</u>窪地、及南方城邑、取<u>伯示麥</u>、<u>雅耶倫</u>、<u>基底落</u>、<u>梭哥</u>與其鄉里、<u>亭納</u>與其鄉里、<u>瑾瑣</u>與其鄉里、擄而居之、
代下 28:19 緣<u>以色列</u>王<u>亞哈斯</u>使<u>猶大</u>民縱恣、大干主怒、故主使<u>猶大</u>國卑微、
代下 28:20 <u>亞述</u>王<u>提革拉毘尼色</u>既至、不助之、反加以困迫、
<h2> <u>亞哈斯</u>愈急難愈奉偶像干犯主
</h2>
代下 28:21 <u>亞哈斯</u>雖以主殿王宮大夫家之物、賄<u>亞述</u>王、彼仍不助之、
代下 28:22 彼困迫<u>亞哈斯</u>王之時、<u>亞哈斯</u>王愈干犯主、 或作急難之際亞哈斯王愈干犯主
代下 28:23 <u>大瑪色</u>人敗之、<u>亞哈斯</u>遂祭其神曰、<u>亞蘭</u>列王所敬之神助彼、我不如祭其神、或亦助我、<u>亞哈斯</u>祭其神、使己與<u>以色列</u>人陷禍愈深、
代下 28:24 <u>亞哈斯</u>集天主殿之諸器、毀天主殿之諸器、且封閉主殿之門、在<u>耶路撒冷</u>隨在 隨在原文作諸隅築壇、
代下 28:25 在<u>猶大</u>諸邑立邱壇、焚香於異邦諸神、干主其列祖之天主震怒、
代下 28:26 <u>亞哈斯</u>其餘之事、及其作為、自始至終、俱載於<u>猶大</u>與<u>以色列</u>列王記、
<h2> <u>亞哈斯</u>卒子<u>希西家</u>繼其位
</h2>
代下 28:27 <u>亞哈斯</u>與列祖同寢、葬於<u>耶路撒冷</u>邑、不葬於<u>以色列</u>列王之墓、子<u>希西家</u>繼之為王、
代下 29:1 <h2><u>希西家</u>為王甚有道行善於主前</h2> <u>希西家</u>即位時、年二十有五歲、都<u>耶路撒冷</u>、在位二十有九年、其母乃<u>撒迦利雅</u>女、名<u>亞比</u>、
代下 29:2 <u>希西家</u>行善於主前、效其祖<u>大衛</u>一切所行、
代下 29:3 元年正月、啟主殿之門修葺之、
<h2> 訓誥祭司與<u>利未</u>人
</h2>
代下 29:4 召諸祭司及<u>利未</u>人至、集於東衢、
代下 29:5 謂之曰、<u>利未</u>人、宜聽我言、今爾當潔身、以潔主爾列祖之天主之殿、由聖所除其污穢、
代下 29:6 我祖父獲罪、行惡於主我列祖之天主前、違棄主、不顧其聖所、
代下 29:7 封閉大廊之門、滅其燈、不焚香、不在聖所獻火焚祭於<u>以色列</u>之天主、
代下 29:8 故主震怒<u>猶大</u>及<u>耶路撒冷</u>、使遭患難、受驚恐、被恥笑、如爾目睹、
代下 29:9 我祖父緣此被刀殺、我子女我妻緣此被擄掠、
代下 29:10 今我有意立約、必歸主<u>以色列</u>之天主、 或作今我有意與主以色列之天主立約或主向我息怒、
代下 29:11 我子歟、今勿懈怠、蓋主選爾曹、侍立其前、奉事焚香、
代下 29:12 於是<u>利未</u>人<u>哥轄</u>族之<u>亞瑪賽</u>子<u>瑪轄</u>、<u>亞薩利雅</u>子<u>約珥</u>、<u>米拉利</u>族之<u>亞伯底</u>子<u>基士</u>、<u>耶哈利勒</u>子<u>亞薩利雅</u>、<u>革順</u>族之<u>薪瑪</u>子<u>約亞</u>、<u>約亞</u>子<u>伊甸</u>、
代下 29:13 <u>以利撒反</u>子孫中、<u>申利</u>與<u>耶葉</u>、<u>雅薩</u>子孫中、<u>撒迦利雅</u>與<u>瑪探雅</u>、
代下 29:14 <u>希幔</u>子孫中、<u>耶希葉</u>與<u>示每</u>、<u>耶杜頓</u>子孫中、<u>示瑪雅</u>與<u>烏薛</u>、咸起、
<h2> 祭司與<u>利未</u>人自潔己身並潔主殿
</h2>
代下 29:15 集其同族、 同族原文作兄弟各潔其身、而後來潔主殿、循王所諭、遵主之命、
代下 29:16 祭司入主殿以潔之、凡在主殿之污穢物、皆出之、移於主殿之院、<u>利未</u>人取而攜於城外之<u>汲淪</u>溪、
代下 29:17 正月朔始行潔之事、至八日入 入或作及主殿之廊、潔主殿八日、至十六日、其事方畢、
代下 29:18 入覲<u>希西家</u>王、告曰、我儕已潔主之全殿、火焚祭之臺與其諸器、供陳設餅之案與其諸器、
代下 29:19 <u>亞哈斯</u>王在位時犯罪、所棄之諸器、我儕俱備之、且潔之、俱在主之祭臺前、
<h2> <u>希西家</u>獻祭
</h2>
代下 29:20 <u>希西家</u>夙興、集邑中諸伯上主之殿、
代下 29:21 牽牡牛七、牡綿羊七、綿羊之羔七、 俱為火焚祭、又牽牡山羊七、為贖罪祭、為國、為聖殿、為<u>猶大</u>民、贖罪、王命<u>亞倫</u>子孫為祭司、獻於主之祭臺上、
代下 29:22 宰牡牛、祭司受血、灑於祭臺、宰牡綿羊、灑血於祭臺、宰綿羊之羔、亦灑血於祭臺、
代下 29:23 遂將為贖罪祭之牡山羊、牽至王與會眾前、按手於其上、
代下 29:24 祭司宰之、灑血於祭臺、為<u>以色列</u>民贖罪、蓋王曾命曰、此火焚祭與贖罪祭、乃為<u>以色列</u>民眾而獻者、
代下 29:25 王使<u>利未</u>人執鈸與琴與瑟、在主殿奏樂、循<u>大衛</u>與其先見<u>迦得</u>及先知<u>拿單</u>所定之例、乃主藉諸先知所命者也、
代下 29:26 <u>利未</u>人執<u>大衛</u>之樂器、祭司執角而立、
<h2> <u>利未</u>人謳歌頌美主
</h2>
代下 29:27 <u>希西家</u>命獻火焚祭於祭臺、火焚祭始獻、即謳歌頌美主、和以角、並用<u>以色列</u>王<u>大衛</u>之樂器、
代下 29:28 會眾崇拜、謳歌者謳歌、吹角者吹角、至獻火焚祭畢、
代下 29:29 獻畢、王率左右俯伏崇拜、
代下 29:30 <u>希西家</u>與諸牧伯、命<u>利未</u>人用<u>大衛</u>與先見<u>雅薩</u>之 頌詞、頌美主、彼欣喜頌美、鞠躬而拜、
<h2> 命民眾獻祭
</h2>
代下 29:31 <u>希西家</u>曰、爾曹已行禮、已奉事主、可將祭品及感謝祭牲、攜於主殿、會眾遂攜祭品及感謝祭牲至、 或作希西家謂諸祭司曰爾曹已自潔可前來奉事主又謂會眾曰爾曹可將祭品及感謝祭牲攜於主殿會眾遂攜祭品及感謝祭牲至亦有樂意獻火焚祭者、
代下 29:32 會眾所攜火焚祭牲之數、牡牛七十、牡綿羊一百、綿羊之羔二百、俱獻於主為火焚祭、
代下 29:33 此外又有感謝之祭牲、 感謝之祭牲原文作聖別之物牡牛六百、綿羊三千、
<h2> 祭司甚寡<u>利未</u>人助之<u>利未</u>人自潔較祭司尤勤
</h2>
代下 29:34 其時祭司尚寡、不能盡剝火焚祭牲之皮、同族<u>利未</u>人助之、待其事畢、亦待他祭司自潔、蓋<u>利未</u>人誠心自潔、較祭司尤為殷勤、
代下 29:35 火焚祭與平安祭牲之脂、及平安祭灌奠之酒甚多、於是主殿之役事均備、
代下 29:36 此事速成、乃天主感民而行、故<u>希西家</u>與民眾甚喜、
代下 30:1 <h2><u>希西家</u>宣告<u>猶大</u>與<u>以色列</u>於二月守逾越節</h2> <u>希西家</u>遣人召<u>以色列</u>及<u>猶大</u>人眾、又致書<u>以法蓮</u>人、<u>瑪拿西</u>人、欲其至<u>耶路撒冷</u>、詣主之殿、於主<u>以色列</u>之天主前守逾越節、
代下 30:2 王與諸牧伯及<u>耶路撒冷</u>會眾議、於二月守逾越節、
代下 30:3 因自潔之祭司尚不敷用、民亦未咸集於<u>耶路撒冷</u>、故不能守之於定時、
代下 30:4 王與會眾以為善、
代下 30:5 遂定命普告<u>以色列</u>、自<u>別是巴</u>至<u>但</u>、使至<u>耶路撒冷</u>、於主<u>以色列</u>之天主前守逾越節、蓋至此民循所錄之例、守逾越節者不甚多也、 或作因民久未遵所綠之例守逾越節
代下 30:6 趨承者遵王命、將王與牧伯之書、傳遍<u>以色列</u>及<u>猶大</u>、書曰、<u>以色列</u>人、爾當歸主<u>亞伯拉罕</u> <u>以撒</u> <u>雅各</u>之天主、若是、則主必復眷顧 復眷顧原文作歸爾曹所餘、脫於<u>亞述</u>列王之手者、
代下 30:7 勿效爾祖父及同族、 同族原文作兄弟彼干犯主其列祖之天主、遂被殲滅、如爾目睹、
代下 30:8 勿似爾祖父剛愎、當歸順主、至主所永定為聖之殿、奉事主爾列祖之天主、庶主向爾息怒、
代下 30:9 如爾歸主、主必使爾子弟為擄之者所恤、得返斯地、蓋主爾之天主憐憫仁慈、如爾歸主、主不致轉面不顧爾、
代下 30:10 趨承者在<u>以法蓮</u>、<u>瑪拿西</u>、<u>西布倫</u>地、行遍諸邑、為人哂笑譏刺、
代下 30:11 但<u>亞設</u>、<u>瑪拿西</u>、<u>西布倫</u>中、有數人謙恭、至<u>耶路撒冷</u>、
<h2> 大眾集<u>耶路撒冷</u>毀偶像祭壇守節期七日
</h2>
代下 30:12 在<u>猶大</u>地、天主感民、一心遵王與諸伯所傳主之命、
代下 30:13 二月、民集<u>耶路撒冷</u>極多、為至大之會、以守除酵節、
代下 30:14 民起、將在<u>耶路撒冷</u>之偽壇、即焚香之壇、盡去之、投於<u>汲淪</u>溪、
代下 30:15 二月十四日、宰逾越節之羔、祭司及<u>利未</u>人自愧、乃自潔、攜火焚祭於主殿、
代下 30:16 各立其所、循常例、遵神人<u>摩西</u>之律法、祭司自<u>利未</u>人手接血而灑之、
代下 30:17 會中多有人未自潔、故<u>利未</u>人為一切不潔之人、即凡在主前未潔己者、宰逾越節之羔、
代下 30:18 <u>以法蓮</u>、<u>瑪拿西</u>、<u>以薩迦</u>、<u>西布倫</u>、多有人未自潔、亦食逾越節之羔、不符所錄之例、<u>希西家</u>為之祈禱、曰、凡一心尋求主其列祖之天主者、雖不循聖所之潔禮自潔、求至善之主赦之、
代下 30:19 a
代下 30:20 主俯聽<u>希西家</u>之祈禱、使民不遘疾、
代下 30:21 在<u>耶路撒冷</u>之<u>以色列</u>人、守除酵節七日、欣喜不勝、<u>利未</u>人及祭司、操大聲之樂器、日日頌美主、
代下 30:22 <u>利未</u>人以主之善道訓民、<u>希西家</u>慰勞之、民獻平安祭、食節期之祭肉、又在主其列祖之天主前、自陳己過、歷七日、
代下 30:23 會眾咸議、更守七日、於是歡然更守七日、
代下 30:24 <u>猶大</u>王<u>希西家</u>賜會眾牛一千、羊七千、諸牧伯賜會眾牛一千、羊一萬、祭司自潔者甚眾、
代下 30:25 <u>猶大</u>會眾、祭司、<u>利未</u>人、自<u>以色列</u>地來之會眾、居於<u>以色列</u>地而來之 外邦客旅、居於<u>猶大</u>地之 外邦客旅、皆欣喜、
代下 30:26 如是、在<u>耶路撒冷</u>有大樂、自<u>以色列</u>王<u>大衛</u>子<u>所羅門</u>時以來、在<u>耶路撒冷</u>未有若此之樂也、
<h2> 祭司與<u>利未</u>人為民祝福
</h2>
代下 30:27 祭司<u>利未</u>人起、為民祝福、蒙主俯聽、其祈禱上達於天、主之聖居、
代下 31:1 <h2>民奮然滅偶像毀淫壇</h2> 此事既畢、所有<u>以色列</u>眾、往<u>猶大</u>諸邑、毀偶像、斫諸亞舍拉、在<u>猶大</u>、<u>便雅憫</u>、<u>以法蓮</u>、<u>瑪拿西</u>遍地、廢崇邱、拆祭壇、滅之淨盡、然後<u>以色列</u>人眾各返故邑、各歸其業、
<h2> <u>希西家</u>定祭司與<u>利未</u>人之班列命各盡厥職
</h2>
代下 31:2 <u>希西家</u>定祭司與<u>利未</u>人之班列、各循其職、獻火焚祭及平安祭、又在主殿 殿原文作營諸門之內、奉事讚美頌揚主、
代下 31:3 王發內帑、備朝夕之火焚祭、及安息日、月朔、節期之火焚祭、循主之律法所載、
<h2> 命民以祭司與<u>利未</u>人所應得者供之民皆樂從王命獻物甚多又以所輸之什一而獻
</h2>
代下 31:4 命<u>耶路撒冷</u>居民、以祭司與<u>利未</u>人所應得之物給之、俾其奮勉守主之律法、
代下 31:5 王諭一出、<u>以色列</u>人多獻初成之穀、酒、油、蜜、及他類之土產、更以所有、十分取一奉獻、不可勝數、
代下 31:6 居<u>猶大</u>諸邑之<u>以色列</u>人、及<u>猶大</u>人、以牛羊十分取一牽之、並以當歸主其天主之聖物、即十分取一之物、皆獻之至、積成堆壘、
代下 31:7 堆壘自三月積起、積至七月、
代下 31:8 <u>希西家</u>與諸牧伯、來見物積成堆、遂頌讚主、為其民<u>以色列</u>祝福、
代下 31:9 <u>希西家</u>問祭司與<u>利未</u>人曰、何以物積成堆若此耶、
代下 31:10 <u>撒督</u>族祭司長<u>亞薩利雅</u>曰、自民獻禮物於主殿時、我儕恆得足食、多有所餘、蓋主賜福於民、此眾多之物、即其餘也、
<h2> 民所獻之物<u>希西家</u>命官長收藏發放
</h2>
代下 31:11 <u>希西家</u>命在主之殿宇備倉、遂備之、
代下 31:12 誠心將禮物及所輸之什一、與他聖物、悉入其中、<u>利未</u>人<u>歌楠雅</u>司之、其弟<u>示每</u>為副、
代下 31:13 <u>耶希葉</u>、<u>亞撒西雅</u>、<u>拿哈</u>、<u>亞撒黑</u>、<u>耶利末</u>、<u>約撒拔</u>、<u>以列</u>、<u>伊斯瑪基雅</u>、<u>瑪轄</u>、<u>比拿雅</u>、為督官、在<u>歌楠雅</u>及其弟<u>示每</u>屬下、遵<u>希西家</u>王及宰天主殿者<u>亞薩利雅</u>之命、
代下 31:14 司東門者、<u>利未</u>人<u>音拿</u>子<u>可利</u>、掌樂獻於天主之禮物、凡獻於主之禮物、與至聖之物、悉為其所發、
代下 31:15 其次<u>伊甸</u>、<u>珉雅珉</u>、<u>耶書亞</u>、<u>示瑪雅</u>、<u>亞瑪利雅</u>、<u>示迦尼雅</u>、在祭司諸邑循班列、均平以頒同族、無論大小、
代下 31:16 在錄入譜系三歲以上之男子外、又頒於日進主殿、循班列供役事盡職者、
代下 31:17 又頒於祭司、循宗族入譜系者、又頒於<u>利未</u>人、自二十歲以上循班列盡職者、
代下 31:18 又頒於入譜系此眾人之妻及其子女、彼俱忠心、自潔盡職、
代下 31:19 居邑郊之祭司、<u>亞倫</u>子孫、在各邑名錄於册者、以所輸之物、頒其祭司之諸男、及凡入譜系之<u>利未</u>人、
<h2> <u>希西家</u>於主前真實無妄
</h2>
代下 31:20 <u>希西家</u>在<u>猶大</u>全地、如是以行、在主其天主前為善、正直真誠、
代下 31:21 凡其所行、或理人供役事於天主之殿、或遵律法、守誡命、以尋求其天主、皆一心行之、無不亨通、
代下 32:1 <h2><u>亞述</u>王<u>西拿基立</u>侵<u>猶大</u> <u>希西家</u>盡力建保障勉國人毋懼</h2> 此虔誠之事以後、<u>亞述</u>王<u>西拿基立</u>侵<u>猶大</u>、圍諸鞏固之城、欲取之、
代下 32:2 <u>希西家</u>見<u>西拿基立</u>至、欲攻<u>耶路撒冷</u>、
代下 32:3 則與諸牧伯勇士議、塞城外諸水泉、眾助之、
代下 32:4 民集甚多、塞一切泉源、及流於國中之溪、自言曰、<u>亞述</u>王來、焉可使之多得水耶、
代下 32:5 所有傾圮城垣、盡力修築、高與城樓相等、城外又築城、修固<u>大衛</u>城之<u>米羅</u>、多備鋒刃干盾、
代下 32:6 立轄民之武士長、集於城門衢、以言勉之、曰、
代下 32:7 爾當強心壯志、 強心壯志或作奮勇勉力無因<u>亞述</u>王與所率之大軍、恐懼喪膽、蓋助我者較助彼者眾、
代下 32:8 助彼者肉臂、助我者乃主我之天主、必祐我、為我戰、民遂恃<u>猶大</u>王<u>希西家</u>之言、
代下 32:9 此後<u>亞述</u>王<u>西拿基立</u>、率全軍攻<u>拉吉</u>、遣臣僕往<u>耶路撒冷</u>、告<u>猶大</u>王<u>希西家</u>與在<u>耶路撒冷</u>之<u>猶大</u>民曰、
代下 32:10 <u>亞述</u>王<u>西拿基立</u>如是云、爾被困於<u>耶路撒冷</u>城、有何所恃乎、
代下 32:11 <u>希西家</u>謂爾云、主我之天主、必救我於<u>亞述</u>王手、豈非誘爾饑渴而死乎、
代下 32:12 此<u>希西家</u>曾廢天主之邱壇與祭臺、且命<u>猶大</u>及<u>耶路撒冷</u>民曰、爾惟在一祭臺前崇拜、在此祭臺上焚香、
代下 32:13 我與列祖如何待列邦、爾豈不知乎、列邦之神、能救其國脫於我手乎、
代下 32:14 我列祖所滅諸國、何國之神、能救其民脫於我手、獨爾之神、能救爾脫於我手乎、
代下 32:15 勿為<u>希西家</u>所誑所誘、勿信其言、蓋無一國一民之神、曾救其民於我、及我列祖之手、則爾之神必不能救爾於我手、
<h2> <u>西拿基立</u>使人致書毀謗主<u>希西家</u>與<u>以賽亞</u>因此祈禱
</h2>
代下 32:16 <u>西拿基立</u>之臣僕、更有言侮謗主天主及其僕<u>希西家</u>、
代下 32:17 <u>西拿基立</u>致書、謗讟主<u>以色列</u>之天主、訕之曰、列邦之神、未救其民脫於我手、<u>希西家</u>之神、亦不能救其民脫於我手、
代下 32:18 <u>亞述</u>王之臣僕、以<u>猶大</u>方言、大聲呼<u>耶路撒冷</u>城上之民、使之恐懼驚惶、以致取城、
代下 32:19 其論<u>耶路撒冷</u>之天主、與論人手所作列邦之神無異、
代下 32:20 <u>希西家</u>王與<u>亞摩斯</u>子先知<u>以賽亞</u>、因此祈禱、向天呼籲、
<h2> 主之使者滅<u>亞述</u>軍旅<u>希西家</u>因而得榮
</h2>
代下 32:21 主遣天使至<u>亞述</u>王之營、滅諸壯士軍長將帥、<u>亞述</u>王蒙恥而歸故土、入其神入廟、其親生之子、弒之以刃、
代下 32:22 如是、主救<u>希西家</u>及<u>耶路撒冷</u>居民、脫於<u>亞述</u>王<u>西拿基立</u>之手、及諸敵之手、且在四周祐之、
代下 32:23 眾人至<u>耶路撒冷</u>獻禮物於主、以寶物餽<u>猶大</u>王<u>希西家</u>、自此以後、<u>希西家</u>在列邦目中為尊大、○
<h2> <u>希西家</u>遘疾禱主主俯聽之賜以休徵<u>希西家</u>心驕氣傲弗報主恩主乃使之卑降
</h2>
代下 32:24 其時<u>希西家</u>遘疾瀕死、禱於主、主允之、示以異跡、
代下 32:25 然<u>希西家</u>不報答主恩、中心驕傲、故 主向彼與<u>猶大</u>及<u>耶路撒冷</u>震怒、
代下 32:26 後、<u>希西家</u>除其驕心、與<u>耶路撒冷</u>居民自卑、故<u>希西家</u>存日、主不降之以災、○
<h2> 記<u>希西家</u>之福與其所行者
</h2>
代下 32:27 <u>希西家</u>多得貨財、極其尊榮、建府庫、藏金銀、寶石、香品、干盾、及諸珍器、
代下 32:28 亦建倉廩、藏百穀、酒、油、建廄畜牲牷、建牢畜羊群、
代下 32:29 又建城邑、多畜牛羊、蓋天主賜之以貲財無算、
代下 32:30 此<u>希西家</u>塞<u>基訓</u>之上源、引水下流、在<u>大衛</u>之城西、<u>希西家</u>凡所作之事、無不亨通、
<h2> <u>希西家</u>因<u>巴比倫</u>王使者自陷錯謬
</h2>
代下 32:31 <u>巴比倫</u>王遣使見<u>希西家</u>詢國中所遇之異跡、斯時主暫離<u>希西家</u>、以試其心、
代下 32:32 <u>希西家</u>其餘之事、及其善事、 善事或作虔誠之事俱載於<u>亞摩斯</u>子先知<u>以賽亞</u>默示之書、及<u>猶大</u> <u>以色列</u>列王記、
<h2> <u>希西家</u>卒子<u>瑪拿西</u>繼其位
</h2>
代下 32:33 <u>希西家</u>與列祖同寢、葬於<u>大衛</u>後裔之高陵、卒時<u>猶大</u>人眾與<u>耶路撒冷</u>居民、皆尊崇之、子<u>瑪拿西</u>繼之為王、
代下 33:1 <h2><u>瑪拿西</u>為王行諸邪惡設偶像立淫祀不受警戒</h2> <u>瑪拿西</u>即位時、年十有二歲、都<u>耶路撒冷</u>、在位五十有五年、
代下 33:2 行惡於主前、昔主在<u>以色列</u>人前所驅逐諸族、行可憎之事、<u>瑪拿西</u>效其尤、
代下 33:3 復建父<u>希西家</u>所毀之邱壇、為<u>巴力</u>設祭壇、作亞舍拉、崇拜奉事天象、
代下 33:4 在主之殿宇建祭壇、昔主云、我名必永在<u>耶路撒冷</u>、所言即指此殿、
代下 33:5 在主殿之二院、為天象建祭壇、
代下 33:6 在<u>便欣嫩</u>谷焚獻其子、 焚獻其子原文作使其子過於火又占卜、用法術邪術、信交鬼者、問巫覡、多行惡於主前、干主震怒、
代下 33:7 又在天主殿、置所作雕刻之偶像、論此殿、昔天主諭<u>大衛</u>及其子<u>所羅門</u>曰、此殿及<u>耶路撒冷</u>、我於<u>以色列</u>諸支派中所選者、我必使我名永在其中、
代下 33:8 我藉<u>摩西</u>所命一切律例、禮儀、法度、如<u>以色列</u>人謹守遵行、則我不復使之遷移、 使之遷移原文作使其足離我所賜其列祖之地、
代下 33:9 乃<u>瑪拿西</u>誘<u>猶大</u>人及<u>耶路撒冷</u>居民行惡、較主在<u>以色列</u>人前所滅之諸族尤甚、
代下 33:10 主諭<u>瑪拿西</u>及其民、而彼不聽、
<h2> <u>亞述</u>人執之繫以銅索解至<u>巴比倫</u>
</h2>
代下 33:11 故主使<u>亞述</u>王之軍長來攻之、以鐃鈎擒<u>瑪拿西</u>、繫以銅索、解至<u>巴比倫</u>、
<h2> <u>瑪拿西</u>禱主遂得釋歸而毀偶像滅淫祀奉事主
</h2>
代下 33:12 <u>瑪拿西</u>於患難中禱主其天主、在列祖之天主前、極其自卑、
代下 33:13 既禱於主、主允之、俯聽其禱、使之歸<u>耶路撒冷</u>、仍居王位、自是、<u>瑪拿西</u>知惟主為天主、
代下 33:14 後在<u>大衛</u>之城外、在谷內、<u>基訓</u>溪西建垣、沿至魚門、周環<u>俄斐勒</u>、垣建甚高、又在<u>猶大</u>諸鞏固之城、置軍士長、
代下 33:15 去異邦之神、自主殿中除偶像、在主殿之山上、及<u>耶路撒冷</u>所建之祭壇、盡除之、投於城外、
代下 33:16 乃重修主之祭臺、獻平安祭與感謝祭於其上、命<u>猶大</u>人奉事主<u>以色列</u>之天主、
代下 33:17 民仍獻祭在邱壇、惟獻於主其天主、
代下 33:18 <u>瑪拿西</u>其餘之事、及禱其天主之言、與先見奉主<u>以色列</u>之天主名勸之之言、俱載於<u>以色列</u>列王記、
代下 33:19 其祈禱蒙允、其一切罪愆、未自卑以前在何處築邱壇、立亞舍拉及偶像、俱載於<u>何賽</u> 何賽或作先見之書、
<h2> <u>瑪拿西</u>卒子<u>亞們</u>繼其位
</h2>
代下 33:20 <u>瑪拿西</u>與列祖同寢、葬於己宮、子<u>亞捫</u>繼之為王、○
<h2> <u>亞們</u>行惡於主前與其父無異
</h2>
代下 33:21 <u>亞們</u>即位時、年二十有二歲、都<u>耶路撒冷</u>、在位二年、
代下 33:22 行惡於主前、效其父<u>瑪拿西</u>所為、祭祀崇事其父<u>瑪拿西</u>所作之偶像、
代下 33:23 不在主前自卑、不如其父<u>瑪拿西</u>自卑、乃犯罪愈重、
<h2> 其臣叛而弒之國人殺叛黨立<u>亞們</u>子<u>約西亞</u>繼其位
</h2>
代下 33:24 臣僕謀叛、弒之宮中、
代下 33:25 國民殺叛<u>亞們</u>王之人、立<u>亞們</u>子<u>約西亞</u>為王、以繼父位、
代下 34:1 <h2><u>約西亞</u>八齡即位行善於主前滅偶像</h2> <u>約西亞</u>即位時、年八歲、都<u>耶路撒冷</u>、在位三十有一年、
代下 34:2 行善於主前、效其祖<u>大衛</u>所為、不偏於左、不偏於右、
代下 34:3 在位之八年、年尚幼、始尋求其祖<u>大衛</u>之天主、十二年、始潔<u>猶大</u>地及<u>耶路撒冷</u>、自其中除諸邱壇、諸亞舍拉、諸偶像、及鎔鑄之形像、
<h2> 廢淫祀
</h2>
代下 34:4 王使人毀<u>巴力</u>祭臺、斫高設其上之日像、斫諸亞舍拉、碎諸偶像、及鎔鑄之形像、搗之成粉、撒於祭偶像者之塚、
代下 34:5 以死祭司之骸骨、焚於偶像之壇、如是潔<u>猶大</u>地及<u>耶路撒冷</u>、
代下 34:6 在<u>瑪拿西</u>、<u>以法蓮</u>、<u>西緬</u>、延及<u>拿弗他利</u>諸邑、及其四周破壞之處、
代下 34:7 毀諸祭壇、斫諸亞舍拉、碎諸偶像、搗之成粉、在<u>以色列</u>遍地斫諸日像、乃歸<u>耶路撒冷</u>、○
<h2> 命修葺主殿
</h2>
代下 34:8 <u>約西亞</u>在位十八年、潔地潔殿之後、遣<u>亞薩利雅</u>子<u>沙番</u>、邑宰<u>瑪西雅</u>、繕寫<u>約亞哈斯</u>子<u>約亞</u>、修葺主其天主之殿、
代下 34:9 至大祭司<u>希勒家</u>所、以奉於主殿之銀付之、此銀乃守門之<u>利未</u>人、捐自<u>瑪拿西</u>人、<u>以法蓮</u>人、<u>以色列</u>餘民、<u>猶大</u>人、<u>便雅憫</u>人、捐畢、乃歸<u>耶路撒冷</u>、 捐畢乃歸耶路撒冷又作及耶路撒冷居民
代下 34:10 遂以銀付於司理主殿工作者、司理主殿工作者用銀修葺殿宇、使之鞏固、
代下 34:11 給木工與建造之工役、用以購鑿成之石、並購材木、為作棟梁在<u>猶大</u>列王所毀 屬主殿之諸室、
代下 34:12 其人忠心操作、<u>利未</u>人<u>米拉利</u>族之<u>雅哈</u>、<u>俄巴底</u>統轄之、<u>哥轄</u>族之<u>撒迦利亞</u>、<u>米書蘭</u>、及善於操樂器之<u>利未</u>人、督催百工、
代下 34:13 兼轄負荷者、督催一切工作者、他<u>利未</u>人、或為繕寫、或為官吏、或為守門者、
<h2> 大祭司<u>希勒家</u>得律法書於主殿讀於王前王甚恐乃遣人往見女先知<u>戶勒大</u>請為問主
</h2>
代下 34:14 將所奉於主殿之銀運出時、祭司<u>希勒家</u>偶得<u>摩西</u>所傳主之律法書、
代下 34:15 <u>希勒家</u>告繕寫<u>沙番</u>曰、我在主殿得律法書、<u>希勒家</u>以書授<u>沙番</u>、
代下 34:16 <u>沙番</u>攜書至王前、又復命於王曰、凡王所命臣僕者、臣僕遵行、
代下 34:17 將主殿所貯之銀、傾而出之、付於督工者與工作者、
代下 34:18 繕寫<u>沙番</u>又奏王曰、祭司<u>希勒家</u>以書授我、<u>沙番</u>遂讀於王前、
代下 34:19 王聞律法之言、自裂其衣、
代下 34:20 王乃命祭司<u>希勒家</u>、<u>沙番</u>子<u>亞希干</u>、<u>米迦</u>子<u>亞比頓</u>、繕寫<u>沙番</u>、王之內臣<u>亞撒雅</u>曰、
代下 34:21 爾往為我、為<u>以色列</u>及<u>猶大</u>之餘民、因此書之言、問於主、我列祖不守主之言、不遵此書所載而行、主必向我大震烈怒、
代下 34:22 有女先知<u>戶勒大</u>、乃掌禮服者、<u>哈斯拉</u>孫、<u>陀可哈</u>子<u>沙龍</u>之妻、居<u>耶路撒冷</u>第二城中、<u>希勒家</u>及王所命之人、往見之、與之語、告以是意、
<h2> <u>戶勒大</u>豫言<u>耶路撒冷</u>必陷<u>猶大</u>國必滅又言災必降於<u>約西亞</u>崩後不使其目睹
</h2>
代下 34:23 <u>戶勒大</u>謂之曰、主<u>以色列</u>之天主如是云、遣爾來問我者、爾可告之曰、
代下 34:24 主如是云、我必降災於此處、及其居民、即讀於王前之書所載諸災、
代下 34:25 因斯民違棄我、焚香於他神、 他神或作異邦之神以其所為、干犯我怒、故我盛怒傾洩於此處、如烈火不熄、
代下 34:26 <u>猶大</u>王遣爾問我、爾當如是告之曰、主<u>以色列</u>之天主如是云、爾聞斯言、
代下 34:27 聞我指此處及其居民所言、爾則中心敬服、於我前自卑、裂衣、哭於我前、故我俯聽爾、使爾平康歸爾列祖、歸爾墓中、我所將降於此處及其居民之諸災、不使爾目睹之、此乃主所言、使者返、復言於王、○
<h2> 王聚民為之宣讀律法書率民立約於主前一心一志奉事主
</h2>
代下 34:28 a
代下 34:29 王遣人召集<u>猶大</u>及<u>耶路撒冷</u>之諸長老、
代下 34:30 王乃上主殿、<u>猶大</u>人眾、<u>耶路撒冷</u>居民、祭司、<u>利未</u>人、並一切民眾、無論老少、悉與王偕上、王讀主殿中所得之約書、使眾聞之、
代下 34:31 王立於其所、 或作王立於臺上在主前立約、必盡心盡意順從主、守主之誡命、法度、律例、以成此書所載之約言、
代下 34:32 使凡在<u>耶路撒冷</u>及<u>便雅憫</u>者、悉從此約、於是<u>耶路撒冷</u>居民、遵主其天主之約而行、
代下 34:33 <u>約西亞</u>自<u>以色列</u>各地除諸可憎者、使凡在<u>以色列</u>地者崇事主其天主、<u>約西亞</u>存日、民恆從主其列祖之天主不離焉、
代下 35:1 <h2><u>約西亞</u>率眾在<u>耶路撒冷</u>守逾越節</h2> <u>約西亞</u>在<u>耶路撒冷</u>、在主前守逾越節、正月十四日、宰逾越節羔、
代下 35:2 王命諸祭司各守其職、勉之供主殿之役事、
代下 35:3 教誨<u>以色列</u>人之<u>利未</u>人、潔己 潔己或作區別為聖以奉事主者、王諭之曰、<u>以色列</u>王<u>大衛</u>子<u>所羅門</u>所建之殿、爾曹將聖匱置於其中、不復以肩舁之、今當專奉事主爾之天主、服事其民<u>以色列</u>、
代下 35:4 爾當自備、按爾宗族、循爾班列、遵<u>以色列</u>王<u>大衛</u>及其子<u>所羅門</u>所錄之例、
代下 35:5 立於聖所、循爾同族 <u>以色列</u>民宗族之次序、亦循<u>利未</u>人宗族之次序、
代下 35:6 潔己宰逾越節羔、為爾同族備之、遵主藉<u>摩西</u>所諭之命、○
代下 35:7 <u>約西亞</u>為逾越節、以犧牲賜凡在 <u>耶路撒冷</u>之民、綿羊之羔及山羊之羔三萬、牛三千、悉取於王之群畜中、
代下 35:8 諸牧伯亦樂輸以犧牲、給民與祭司並<u>利未</u>人、掌天主殿者<u>希勒家</u>、<u>撒迦利亞</u>、<u>耶希葉</u>、給祭司逾越節羔二千六百、牛三百、
代下 35:9 <u>利未</u>人之族長<u>歌楠雅</u>、與其兄弟<u>示瑪雅</u>、<u>拿坦業</u>、及<u>哈沙比雅</u>、<u>耶葉</u>、<u>約撒拔</u>、給<u>利未</u>人逾越節羔五千、牛五百、
代下 35:10 當獻之犧牲 或作供獻之事均備、祭司立於其所、<u>利未</u>人亦循其班列 而立、俱遵王命、
代下 35:11 <u>利未</u>人宰逾越節羔、祭司自<u>利未</u>人手接血灑之、<u>利未</u>人剝皮、
代下 35:12 由羔取所當焚獻者、以頒於民、循其宗族、俾獻於主、循<u>摩西</u>之書所載、 由牛 取者亦若是、 或作將祭牲移之以頒於民循其宗族俾獻於主循摩西之書所載
代下 35:13 循常例以火炙逾越節羔、其餘之祭牲、 祭牲原文作聖物烹於釜、鍋、鑊、速頒於民眾、
代下 35:14 然後 <u>利未</u>人為己為祭司備 逾越節羔、蓋祭司即<u>亞倫</u>子孫、獻火焚祭與脂至夕、故<u>利未</u>人為己、亦為祭司<u>亞倫</u>子孫備 逾越節羔、
代下 35:15 謳歌者<u>亞薩</u>子孫、立於其所、循<u>大衛</u>、<u>亞薩</u>、<u>希幔</u>、及王之先見<u>耶杜頓</u>所定之例、守門者守諸門、不離厥職、蓋其同族他<u>利未</u>人、為之備 逾越節羔、
代下 35:16 當日奉事主之事完備、守逾越節、獻火焚祭於主之祭臺、循<u>約西亞</u>王所命、
代下 35:17 是時、 在<u>耶路撒冷<u>所有之<u>以色列</u>人、守逾越節、又守無酵節、歷七日、
代下 35:18 自先知<u>撒母耳</u>時以來、<u>以色列</u>人未守逾越節若此、<u>以色列</u>列王未守逾越節若<u>約西亞</u>、與祭司、<u>利未</u>人、及 在<u>耶路撒冷</u>所有之<u>猶大</u>人、<u>以色列</u>人、並<u>耶路撒冷</u>之居民所守者、
代下 35:19 <u>約西亞</u>十八年、守此逾越節、
<h2> <u>約西亞</u>激<u>伊及</u>王<u>尼哥</u>與之戰乃陣亡於<u>米吉多</u>
</h2>
代下 35:20 斯事以後、<u>約西亞</u>修殿已畢、<u>伊及</u>王<u>尼哥</u>、往攻<u>伯拉</u>河濱之<u>迦基米施</u>、<u>約西亞</u>出禦之、
代下 35:21 <u>尼哥</u>遣使告<u>約西亞</u>曰、<u>猶大</u>王歟、我與爾何與、我今日來、不欲攻爾、乃攻我之敵國、 乃攻我之敵國或作乃攻與我恆戰之家天主命我速行、我蒙天主祐、爾勿敵我、恐天主滅爾、
代下 35:22 <u>約西亞</u>不欲退、不聽天主託<u>尼哥</u>之言、決意與之戰、至<u>米吉多</u>平原以戰、
代下 35:23 矢人射<u>約西亞</u>王、王告臣僕曰、我受重傷、扶我出陣、
代下 35:24 臣僕扶之下戰車、易以次車、至<u>耶路撒冷</u>而死、葬於列祖之墓、舉<u>猶大</u>及<u>耶路撒冷</u>人哀之、
<h2> <u>耶利米</u>為作哀歌使人誦而悼之
</h2>
代下 35:25 <u>耶利米</u>為<u>約西亞</u>作哀歌、謳歌之男女歌之、以悼<u>約西亞</u>、在<u>以色列</u>人中定為常例、直至今日、哀歌載於哀歌之書、
代下 35:26 <u>約西亞</u>其餘之事、及其諸善、遵主之律法所載而行者、
代下 35:27 自始至終、俱載於<u>以色列</u> <u>猶大</u>列王記、
代下 36:1 <h2>國人立其子<u>約哈斯</u>繼其位<u>伊及</u>王<u>尼哥</u>廢<u>約哈斯</u>立其兄<u>約雅敬</u>為王</h2> 國民以<u>約西亞</u>子<u>約哈斯</u>立為王在<u>耶路撒冷</u>、以繼其父、
代下 36:2 <u>約哈斯</u>即位時、年二十有三歲、都<u>耶路撒冷</u>、在位三月、
代下 36:3 <u>伊及</u>王廢之、不容為王在<u>耶路撒冷</u>、又罰其國銀一百他連得、金一他連得、
代下 36:4 <u>伊及</u>王<u>尼哥</u>、立其兄<u>以利雅敬</u>、為<u>猶大</u>及<u>耶路撒冷</u>之王、易其名曰<u>約雅敬</u>、將其弟<u>約哈斯</u>攜至<u>伊及</u>、○
<h2> <u>約雅敬</u>行惡於主前<u>巴比倫</u>王執之解於<u>巴比倫</u>
</h2>
代下 36:5 <u>約雅敬</u>即位時、年二十有五歲、都<u>耶路撒冷</u>、在位十一年、行惡於主其天主前、
代下 36:6 <u>巴比倫</u>王<u>尼布甲尼撒</u>來攻之、繫以銅索、攜至<u>巴比倫</u>、
代下 36:7 <u>尼布甲尼撒</u>亦取主殿之器皿、攜至<u>巴比倫</u>、置於己廟、 廟或作宮在<u>巴比倫</u>、
代下 36:8 <u>約雅敬</u>其餘之事、所為可憎之事、及其一切作為、俱載於<u>以色列</u> <u>猶大</u>列王記、子<u>約雅斤</u>繼之為王、○
<h2> <u>約雅斤</u>繼位行惡於主前遂見攜至<u>巴比倫</u>其叔<u>西底家</u>代之為王
</h2>
代下 36:9 <u>約雅斤</u>即位時、年八歲、  列王下二十四章八節作十八歲都<u>耶路撒冷</u>、在位三月有一旬、行惡於主前、
代下 36:10 歲暮、<u>尼布甲尼撒</u>遣人攜<u>約雅斤</u>至<u>巴比倫</u>、亦擄掠主殿諸珍器、立<u>約雅斤</u>叔 叔原文作兄<u>西底家</u>、為<u>猶大</u>及<u>耶路撒冷</u>王、○
<h2> <u>西底家</u>即位行惡於主前藐視諸先知背叛<u>巴比倫</u>王因王與民及祭司之罪<u>耶路撒冷</u>盡滅
</h2>
代下 36:11 <u>西底家</u>即位時、年二十有一歲、都<u>耶路撒冷</u>、在位十一年、
代下 36:12 行惡於主前、先知<u>耶利米</u>以主命勸之、彼仍不自卑、
代下 36:13 <u>尼布甲尼撒</u>王使其指天主而誓、 必永臣服、乃叛之、強項不馴、剛愎厥心、不歸主<u>以色列</u>之天主、
代下 36:14 諸祭司長與民眾亦多犯罪、效異邦人可憎之事、在<u>耶路撒冷</u>主之殿、主所別為聖者、彼反污之、
代下 36:15 主其列祖之天主因憐其民、惜其居所、日日 日日原文作每晨遣使者訓誨之、
代下 36:16 彼訕笑天主之使者、藐視其言、侮辱 侮辱或作譏諷其先知、故主震怒其民、不復援之、
代下 36:17 使<u>迦勒底</u>王來攻之、在聖殿中、以刃戮諸壯士、不恤幼男少女、老人白叟、主俱付於其手、
代下 36:18 天主殿中大小器皿及寶物、並王與諸牧伯之寶物、悉攜至<u>巴比倫</u>、
代下 36:19 <u>迦勒底</u>人焚天主之殿宇、拆<u>耶路撒冷</u>之城垣、燬其中宮殿、壞其中珍器、
代下 36:20 凡幸免殺戮者、皆擄至<u>巴比倫</u>、使為<u>巴比倫</u>王及其子孫之奴婢、直至<u>巴西</u>國興、
代下 36:21 於是土地荒蕪休息、若享安息年、歷七十年、應<u>耶利米</u>所傳主之言、
<h2> <u>巴西</u>王<u>古列</u>詔告天下命<u>猶大</u>人歸故土重建聖殿先知<u>耶利米</u>之言乃驗
</h2>
代下 36:22 <u>巴西</u>王<u>古列</u>元年、主欲應<u>耶利米</u>所傳主之言、感<u>巴西</u>王<u>古列</u>之心、宣告遍國、並降詔曰、
代下 36:23 <u>巴西</u>王<u>古列</u>如是云、主天上之天主、以天下萬國賜我、命我在<u>猶大</u>之<u>耶路撒冷</u>、為之建殿、凡爾曹屬主之民者、誰欲上 <u>耶路撒冷</u>、則可上、願主其天主祐之、
拉 1:1 <h2><u>巴西</u>王<u>古列</u>下旨建聖殿</h2> <u>巴西</u>王<u>古列</u>元年、主欲應<u>耶利米</u>所傳主之言、感<u>巴西</u>王<u>古列</u>之心、宣告遍國、並降詔曰、
拉 1:2 <u>巴西</u>王<u>古列</u>如是云、主天上之天主、以天下萬國賜我、命我在<u>猶大</u>之<u>耶路撒冷</u>、為之建殿、
拉 1:3 凡爾曹屬主之民者、願其天主祐之、可上<u>猶大</u>之<u>耶路撒冷</u>、為主<u>以色列</u>之天主、即居<u>耶路撒冷</u>之天主、建造殿宇、
<h2> <u>猶大</u>人籌備歸故土
</h2>
拉 1:4 <u>猶大</u>所遺餘之民、無論居於何處、何處之民、當助之以金銀、貨財、牲畜、亦將為<u>耶路撒冷</u>天主之殿、樂輸之禮物付之、
拉 1:5 於是<u>猶大</u>與<u>便雅憫</u>之諸族長、祭司、<u>利未</u>人、及凡為天主所感者、咸起、欲上<u>耶路撒冷</u>、以建主殿、
拉 1:6 凡其四周之人、皆助之以銀器、黃金、貨財、牲畜、珍寶、此外亦付之一切樂輸之禮物、
<h2> <u>古列</u>王繳聖器予<u>設巴薩</u>
</h2>
拉 1:7 昔<u>尼布甲尼撒</u>自<u>耶路撒冷</u>遷主殿之器皿、置於己神之廟、今<u>巴西</u>王<u>古列</u>、命司庫者<u>米提利達</u>攜斯器皿出、按其數付於<u>猶大</u>牧伯<u>設巴薩</u>、
拉 1:8 a
拉 1:9 其數如左、金盂三十、銀盂一千、刀二十九、
拉 1:10 金杯三十、次於金杯之銀杯四百有十、其餘之器皿一千、
拉 1:11 金銀器皿共五千四百、被擄者自<u>巴比倫</u>上<u>耶路撒冷</u>時、<u>設巴薩</u>將此諸器皿攜之上、
拉 2:1 <h2>歸故土之<u>猶大</u>人數</h2>昔<u>巴比倫</u>王<u>尼布甲尼撒</u>所擄 <u>以色列</u>民至<u>巴比倫</u>者、今 其子孫自擄至之地、上歸<u>耶路撒冷</u>及<u>猶大</u>、居於 <u>猶大</u>州者、各赴故邑、率其歸者、乃<u>所羅巴伯</u>、<u>耶書亞</u>、<u>尼希米</u>、<u>西萊雅</u>、<u>利萊雅</u>、<u>末底改</u>、<u>必珊</u>、<u>密拔</u>、<u>比革瓦伊</u>、<u>利宏</u>、<u>巴拿</u>、 此旋歸之<u>以色列</u>民之人數、臚列於左、
拉 2:2 a
拉 2:3 <u>巴綠</u>裔、二千一百七十二人、
拉 2:4 <u>示法提雅</u>裔、三百七十二人、
拉 2:5 <u>亞拉</u>裔、七百七十五人、
拉 2:6 <u>巴哈摩押</u>裔、即<u>耶書亞</u>與<u>約押</u>之子孫、二千八百十二人、
拉 2:7 <u>以攔</u>裔、一千二百五十四人、
拉 2:8 <u>薩土</u>裔、九百四十五人、
拉 2:9 <u>薩改</u>裔、七百六十人、
拉 2:10 <u>巴尼</u>裔、六百四十二人、
拉 2:11 <u>比拜</u>裔、六百二十三人、
拉 2:12 <u>押甲</u>裔、一千二百二十二人、
拉 2:13 <u>亞多尼干</u>裔、六百六十六人、
拉 2:14 <u>比革瓦伊</u>裔、二千五十六人、
拉 2:15 <u>亞丁</u>裔、四百五十四人、
拉 2:16 <u>亞特</u>裔、即<u>希西家</u>之子孫、九十八人、
拉 2:17 <u>比賽</u>裔、三百二十三人、
拉 2:18 <u>約拉</u>裔、一百十二人、
拉 2:19 <u>哈順</u>裔、二百二十三人、
拉 2:20 <u>吉罷珥</u>裔、九十五人、
拉 2:21 <u>伯利恆</u>民、一百二十三人、
拉 2:22 <u>尼陀法</u>民、五十六人、
拉 2:23 <u>亞拿突</u>民、一百二十八人、
拉 2:24 <u>亞斯瑪弗</u>民、四十二人、
拉 2:25 <u>基列耶琳</u>民、<u>基非拉</u>民、<u>比綠</u>民、共七百四十三人、
拉 2:26 <u>拉瑪</u>民與<u>迦巴</u>民、共六百二十一人、
拉 2:27 <u>默瑪</u>民、一百二十二人、
拉 2:28 <u>伯特利</u>民與<u>艾</u>民、共二百二十三人、
拉 2:29 <u>尼波</u>民、五十二人、
拉 2:30 <u>末必</u>民、一百五十六人、
拉 2:31 <u>以攔亞黑</u>裔、一千二百五十四人、
拉 2:32 <u>哈琳</u>裔、三百二十人、
拉 2:33 <u>羅得</u>民、<u>哈第</u>民、<u>阿挪</u>民、共七百二十五人、
拉 2:34 <u>耶利歌</u>民、三百四十五人、
拉 2:35 <u>西拿</u>民、三千六百三十人、
拉 2:36 祭司有<u>耶書亞</u>家、<u>耶大雅</u>裔、九百七十三人、
拉 2:37 <u>音麥</u>裔、一千五十二人、
拉 2:38 <u>巴述</u>裔、一千二百四十七人、
拉 2:39 <u>哈琳</u>裔、一千十七人、
<h2> 歸故土之<u>利未</u>人數
</h2>
拉 2:40 <u>利未</u>人有<u>何達威</u>裔、即<u>耶書亞</u>與<u>甲篾</u>之子孫、七十四人、
拉 2:41 謳歌者、有<u>亞薩</u>裔、一百二十八人、
拉 2:42 守門者、有<u>沙龍</u>裔、<u>亞特</u>裔、<u>達門</u>裔、<u>亞谷</u>裔、<u>哈底大</u>裔、<u>朔拜</u>裔、共一百三十九人、
拉 2:43 殿役 殿役原文作尼提甯下同有<u>西哈</u>裔、<u>哈蘇巴</u>裔、<u>答巴俄</u>裔、
拉 2:44 <u>基綠</u>裔、<u>西亞</u>裔、<u>巴頓</u>裔、
拉 2:45 <u>利巴拿</u>裔、<u>哈迦巴</u>裔、<u>亞谷</u>裔、
拉 2:46 <u>哈甲</u>裔、<u>薩買</u>裔、<u>哈難</u>裔、
拉 2:47 <u>吉德</u>裔、<u>迦哈</u>裔、<u>利亞雅</u>裔、
拉 2:48 <u>利汛</u>裔、<u>尼哥大</u>裔、<u>迦散</u>裔、
拉 2:49 <u>烏撒</u>裔、<u>巴西亞</u>裔、<u>比賽</u>裔、
拉 2:50 <u>押拿</u>裔、<u>米烏甯</u>人之裔、<u>尼普斯</u>人之裔、
拉 2:51 <u>巴卜</u>裔、<u>哈古巴</u>裔、<u>哈忽</u>裔、
拉 2:52 <u>巴洗律</u>裔、<u>米希大</u>裔、<u>哈沙</u>裔、
拉 2:53 <u>巴柯</u>裔、<u>西西拉</u>裔、<u>他瑪</u>裔、
拉 2:54 <u>尼細亞</u>裔、<u>哈提法</u>裔、
拉 2:55 <u>所羅門</u>奴之子孫、有<u>瑣太</u>裔、<u>瑣斐列</u>裔、<u>比路大</u>裔、
拉 2:56 <u>雅拉</u>裔、<u>達昆</u>裔、<u>吉德</u>裔、
拉 2:57 <u>示法提雅</u>裔、<u>哈替</u>裔、<u>玻黑列哈斯巴音</u>裔、<u>亞米</u>裔、
拉 2:58 凡殿役與<u>所羅門</u>奴之子孫、共三百九十二人、○
<h2> 有數家譜系無考中有祭司家三
</h2>
拉 2:59 有自<u>特米拉</u>、<u>特哈薩</u>、<u>基綠</u>、<u>押但</u>、<u>音麥</u>而來者、不能述其宗族譜系、不知其屬<u>以色列</u>族否、
拉 2:60 即<u>第萊雅</u>裔、<u>多比雅</u>裔、<u>尼哥大</u>裔、共六百五十二人、
拉 2:61 祭司中有<u>哈巴雅</u>裔、<u>哥斯</u>裔、<u>巴西萊</u>裔、因其先祖娶<u>基列</u>人<u>巴西萊</u>之女為妻、故其裔以<u>巴西萊</u>之名、稱為<u>巴西萊</u>裔、
拉 2:62 此三家之人、尋其譜系而不得、故視為不潔、不容其為祭司、
拉 2:63 方伯謂之曰、不可食至聖之物、直至有祭司興、用烏陵與土明決疑、 用烏陵與土明決疑或作能問烏陵與土明○
<h2> 總記歸故土之人數又記其攜回之奴婢牲畜之數
</h2>
拉 2:64 會眾共有四萬二千三百六十人、
拉 2:65 此外有其奴婢七千三百三十七人、中有謳歌之男女二百、
拉 2:66 有馬七百三十六、騾二百四十五、
拉 2:67 駝四百三十五、驢六千七百二十、○
<h2> 族長所輸之貲財
</h2>
拉 2:68 有數族長、既至<u>耶路撒冷</u>主殿之處、為天主殿樂輸貲財、以復建之、
拉 2:69 量力輸金六萬一千達利克、 達利克金圓名一達利克約銀六兩銀五千彌拿、  一彌拿約五十兩為建殿之用、 為建殿之用或作納入製造庫又獻祭司之禮服一百襲、
拉 2:70 於是祭司、<u>利未</u>人、民之一分、謳歌者、守門者、殿役及<u>以色列</u>人眾、各居其故邑、
拉 3:1 <h2>彼眾歸即建祭臺</h2> 七月將至、<u>以色列</u>人已居故邑、民乃同心如一人、集於<u>耶路撒冷</u>、
拉 3:2 <u>約薩達</u>子<u>耶書亞</u>、及其同族、 同族原文作兄弟他祭司、<u>撒拉鐵</u>子<u>所羅巴伯</u>、與其兄弟咸起、建<u>以色列</u>天主之祭臺、欲獻火焚祭於其上、循神人<u>摩西</u>律法 書所載、
拉 3:3 因 因或作雖畏鄰國之民、速 速或作仍立祭臺於原處、朝夕於其上獻火焚祭於主、
<h2> 守居廬節循例日日獻祭
</h2>
拉 3:4 守居廬節、循 律法書所載、節內每日依定數、循常例、獻所當獻之火焚祭、
拉 3:5 其後、每日與月朔、及主之一切聖節、循常例、獻火焚祭、凡樂獻主之祭亦獻之、
拉 3:6 自七月朔起、始獻火焚祭、其時主殿之基尚未築、
<h2> 募匠儲材以備建殿
</h2>
拉 3:7 將銀予石工木工、又將餱糧、酒、油、予<u>西頓</u>人及<u>推羅</u>人、使運柏香木自<u>利巴嫩</u>山、至<u>約帕</u>海濱、循<u>巴西</u>王<u>古列</u>所允之詔、
拉 3:8 民至<u>耶路撒冷</u>天主殿之所、第二年二月、<u>撒拉鐵</u>子<u>所羅巴伯</u>、<u>約薩達</u>子<u>耶書亞</u>、及其同族其餘之祭司、<u>利未</u>人、並一切被擄而歸之人、至<u>耶路撒冷</u>者、咸興工 建主之殿、使<u>利未</u>人自二十歲以上、督建殿之工作、
拉 3:9 <u>耶書亞</u>及其子弟、<u>甲篾</u>及其諸子、<u>猶大</u> 猶大或作荷大未雅後裔、<u>利未</u>人<u>希拿達</u>後裔、及其子弟、如一人起、監督在天主殿工作之人、
<h2> 築殿基有欣然歡呼者有慘然哀泣者
</h2>
拉 3:10 建造者築主殿之基時、祭司禮服執角、<u>利未</u>人<u>亞薩</u>子孫、擊鈸讚美主、循<u>以色列</u>王<u>大衛</u>所定之例、
拉 3:11 唱和讚美頌揚主、因主至善、永施恩於<u>以色列</u>、民眾見主殿之基築成、大聲歡呼讚美主、
拉 3:12 有多祭司<u>利未</u>人族長年已老者、曾見昔日之殿、今目睹築此殿之基、大聲號哭、更有多人因喜而歡呼、
拉 3:13 民不能辨歡呼與號哭之聲、因眾大呼、聲聞於遠也、
拉 4:1 <h2><u>撒瑪利亞</u>人欲與<u>猶大</u>人同建聖殿<u>猶大</u>人弗許<u>撒瑪利亞</u>人遂與<u>猶大</u>人為仇謀阻其事</h2> <u>猶大</u>及<u>便雅憫</u>之敵、  即撒瑪利亞人聞被擄而歸之民、為主<u>以色列</u>之天主建殿、
拉 4:2 則往見<u>所羅巴伯</u>及諸族長、謂之曰、求容我與爾同建、因我崇事爾之天主、與爾無異、自<u>亞述</u>王<u>以撒哈頓</u>使我至此以來、我惟祭祀天主、
拉 4:3 <u>所羅巴伯</u>、<u>耶書亞</u>、及<u>以色列</u>其餘之族長、謂之曰、爾不可與我同建我天主之殿、我必獨建主<u>以色列</u>天主之殿、遵<u>巴西</u>王<u>古列</u>所命者、
拉 4:4 自此、斯地居民、使<u>猶大</u>之民心灰、恐喝之、俾止工不建、
拉 4:5 <u>巴西</u>王<u>古列</u>年間、至<u>巴西</u>王<u>大利烏</u>在位時、賄議士以敗<u>猶大</u>人之謀、
拉 4:6 <u>亞哈隨魯</u>王方即位、敵人上表、訟<u>猶大</u>及<u>耶路撒冷</u>之居民、
<h2> 奏參<u>猶大</u>人於<u>巴西</u>王<u>亞達薛西</u>前
</h2>
拉 4:7 <u>亞達薛西</u>年間、<u>比施蘭</u>、<u>米提利達</u>、<u>他別</u>與其同僚、上表於<u>巴西</u>王<u>亞達薛西</u>、 訟<u>猶大</u>人、表用<u>亞蘭</u>文字、<u>亞蘭</u>方言、
拉 4:8 方伯<u>利宏</u>、繕寫<u>伸帥</u>、亦上表於<u>亞達薛西</u>王、訟<u>耶路撒冷</u>民、
拉 4:9 表如斯云、方伯<u>利宏</u>、與繕寫<u>伸帥</u>、及同僚等、<u>底拿</u>人、<u>亞法薩提迦</u>人、<u>他昆拉</u>人、<u>亞法撒</u>人、<u>亞基衛</u>人、<u>巴比倫</u>人、<u>蘇珊迦</u>人、<u>底亥</u>人、<u>以攔</u>人、
拉 4:10 以及他族之民、即大而可尊之<u>亞斯那巴</u>所遷移、使居於<u>撒瑪利亞</u>邑、及河西別處者同奏、 使居於撒瑪利亞邑及河西別處者同奏或作使居於撒瑪利亞者並河西其餘之人等同奏
拉 4:11 此上<u>亞達薛西</u>王之表、其畧如左、河西臣民謹奏王知、自王畿來臣所之<u>猶大</u>人、至<u>耶路撒冷</u>、反亂惡劣之邑、復建邑城、已築基立垣、
拉 4:12 a
拉 4:13 願王知其城若建、其垣若立、其眾不復入貢輸餉納稅、而國帑必虧、
拉 4:14 臣既食禦鹽、不宜 不宜或作不忍見王受損、故遣人奏王、
拉 4:15 請王考察王祖史籍、則知此為反亂之邑、為王與國 國原文作州之害、自古以來、其中恆行叛逆之事、其邑見毀、亦由此故、
拉 4:16 今敢直陳於王、如此邑復建、城垣復立、則河西之地、不復屬王矣、
<h2> 王下旨禁<u>猶大</u>人營造
</h2>
拉 4:17 王遂降詔、諭方伯<u>利宏</u>、繕寫<u>伸帥</u>、與其同僚居<u>撒瑪利亞</u>、及居河西別處者、 居撒瑪利亞及居河西別處者或作居撒瑪利亞者並河西餘民曰、願爾平康、
拉 4:18 爾所上之表、已讀於我前、
拉 4:19 我命人考察、得知此邑自古叛逆君王、其中恆有反亂叛逆之事、
拉 4:20 在昔<u>耶路撒冷</u>有大君王、河西全地、歸其統轄、皆與之入貢輸餉納稅、
拉 4:21 今當傳令、使此人止息工作、不建其城、俟我再降諭詔、
拉 4:22 爾其慎哉、勿誤斯事、免患日增、而有害於王、
拉 4:23 <u>亞達薛西</u>王之諭、既讀於<u>利宏</u>與繕寫<u>伸帥</u>並其同僚前、皆急往<u>耶路撒冷</u>見<u>猶大</u>人、以權勢強使、止其工作、
<h2> 營造之事乃寢
</h2>
拉 4:24 時、<u>耶路撒冷</u>建天主殿之事亦止、直至<u>巴西</u>王<u>大利烏</u>二年、
拉 5:1 <h2><u>所羅巴伯</u>與<u>耶書亞</u>為<u>哈該</u> <u>撒迦利亞</u>二先知所勗奮興建殿</h2> 先知<u>哈該</u>及<u>易多</u>子  易多子撒迦利亞第一章一節作易多孫<u>撒迦利亞</u>、奉主<u>以色列</u>天主之名、傳預言、勉居<u>猶大</u>與<u>耶路撒冷</u>之<u>猶大</u>人、
拉 5:2 <u>撒拉鐵</u>子<u>所羅巴伯</u>、<u>約薩達</u>子<u>耶書亞</u>、咸起、復興工作、建天主殿於<u>耶路撒冷</u>、有天主之先知、與之偕而助之、
<h2> <u>達乃</u>與<u>示他波斯乃</u>欲阻之
</h2>
拉 5:3 其時、河西之方伯<u>達乃</u>與<u>示他波斯乃</u>、及其同僚咸至、見<u>所羅巴伯</u>等、問曰、誰命爾建此殿、立此垣乎、
拉 5:4 我儕遂告之建此殿之人、稱以何名、 或作又曰建此殿者稱以何名
拉 5:5 天主眷顧<u>猶大</u>長老、使方伯等不止工作、俟奏<u>大利烏</u>、而<u>大利烏</u>為此事降詔、 俟奏大利烏而大利烏為此事降詔或作直至大利烏降詔方伯等乃為此事上表
拉 5:6 河西之方伯<u>達乃</u>、<u>示他波斯乃</u>、與其同僚居河西之<u>亞法薩迦</u>人、上表奏<u>大利烏</u>王、其畧如左、
<h2> 二人率同伴上本奏參<u>猶大</u>人於<u>大利烏</u>王前
</h2>
拉 5:7 彼奏王之表載云、願<u>大利烏</u>王安、
拉 5:8 今奏王知、臣等往<u>猶大</u>州、詣至尊天主之殿、見殿建以巨石、垣有木柱、建造甚速、其手中工務亨通、
拉 5:9 臣等問其長老曰、誰命爾建斯殿、築此垣乎、
拉 5:10 又問其名、欲錄率之者之名以奏王、
拉 5:11 彼答我曰、我乃主宰天地天主之僕、昔多年前<u>以色列</u>大君、為天主建殿於此、今我復建之、
拉 5:12 因我列祖干天上天主之怒、故天主以之付<u>迦勒底</u>人<u>巴比倫</u>王<u>尼布甲尼撒</u>手、毀斯殿宇、將民遷 遷或作擄至<u>巴比倫</u>、
拉 5:13 <u>巴比倫</u>王<u>古列</u>元年、<u>古列</u>王降詔、命復建天主之殿、
拉 5:14 <u>尼布甲尼撒</u>自<u>耶路撒冷</u>之殿中、所遷至<u>巴比倫</u>、置於<u>巴比倫</u>廟 廟或作殿中之金銀器皿、<u>古列</u>王取之出、付於所立之方伯、名<u>設巴薩</u>、
拉 5:15 命之曰、爾攜此器皿、至<u>耶路撒冷</u>、復建天主殿於原處、將器皿置於其中、
拉 5:16 <u>設巴薩</u>至<u>耶路撒冷</u>、築天主殿之基、自彼時至今、建造斯殿、尚未告成、
拉 5:17 今王若以為善、可在<u>巴比倫</u>之王庫內考察、果有<u>古列</u>王降詔、命復建天主殿於<u>耶路撒冷</u>否、王議及斯事如何、請王降詔、以示臣等、
拉 6:1 <h2><u>大利烏</u>王尋得先王舊旨遂準<u>猶大</u>人建殿</h2> 於是<u>大利烏</u>王降詔、命考察典籍庫、即在<u>巴比倫</u>藏寶物之所、
拉 6:2 在<u>瑪代</u>州<u>亞瑪他</u>城、尋得一卷、上載<u>古列</u>王元年、<u>古列</u>王降詔、命在<u>耶路撒冷</u>建天主殿、為獻祭之處、當築基甚固、殿高六十尺、寛六十尺、
拉 6:3 a
拉 6:4 用石三行、木一行、經費皆出於王庫、
拉 6:5 亦將天主殿之金銀器皿、即<u>尼布甲尼撒</u>自<u>耶路撒冷</u>之殿中、所取而遷至<u>巴比倫</u>者、皆攜之返、仍歸<u>耶路撒冷</u>之殿、置於天主殿中、各歸其所云、
拉 6:6 今爾河西方伯<u>達乃</u>、<u>示他波斯乃</u>、與爾同僚居河西之<u>亞法薩迦</u>人等、當遠離其人、
拉 6:7 彼建天主殿勿阻之、可許<u>猶大</u>方伯、及<u>猶大</u>長老、建天主斯殿於原處、
拉 6:8 復諭爾所當行於<u>猶大</u>長老、使其能建天主殿、當由河西餉稅中、取銀予之、以為經費、免其工作遲滯、
拉 6:9 所需牛犢、牡綿羊、綿羊之羔、為獻火焚祭於天上之天主、及 所需麥、鹽、酒、油、當循<u>耶路撒冷</u>祭司所求、日給不絕、
拉 6:10 俾得獻馨香之祭於天上天主、為王及王子之壽命祈禱、
拉 6:11 復諭、如有人易此詔、則拆其室之梁、立而懸其人於上、是其室因此為厠、
拉 6:12 昔天主使其名在<u>耶路撒冷</u>之殿、若有王或民、欲易斯詔、毀斯殿、願天主殲滅之、我<u>大利烏</u>降斯諭、當速行勿緩、○
拉 6:13 於是河西方伯<u>達乃</u>、<u>示他波斯乃</u>、與其同僚、速遵王命而行、
拉 6:14 <u>猶大</u>長老建殿、無不亨通、正如先知<u>哈該</u>、及<u>易多</u>子<u>撒迦利亞</u>所傳之預言、遵<u>以色列</u>天主之命、與<u>巴西</u>王<u>古列</u>、<u>大利烏</u>、<u>亞達薛西</u>之諭、建造而竣其功、
<h2> 聖殿工竣行告成禮
</h2>
拉 6:15 <u>大利烏</u>王六年、亞達月三日、斯殿告成、
拉 6:16 <u>以色列</u>人、祭司、<u>利未</u>人、被擄而歸之餘民、歡然喜樂為天主殿行告成禮、
拉 6:17 為天主殿行告成禮時、獻牛一百、牡綿羊二百、綿羊羔四百、又循<u>以色列</u>十二支派之數、獻牡山羊十二、為<u>以色列</u>人眾贖罪、
拉 6:18 遂使祭司與<u>利未</u>人、循其班列、在<u>耶路撒冷</u>奉事天主、遵<u>摩西</u>之書所載、
<h2> 守逾越節
</h2>
拉 6:19 正月十四日、被擄而歸之民守逾越節、
拉 6:20 祭司、<u>利未</u>人、自潔己身、同心如一人、既悉成潔、遂為被擄而歸之眾人、為同族之祭司、並為己宰逾越節羔、
拉 6:21 凡被擄而歸之<u>以色列</u>人、與一切除斯地之異族人污穢而附彼、欲尋求主<u>以色列</u>之天主者、俱食 逾越節羔、
拉 6:22 歡然喜樂、守除酵節七日、蓋主使之喜樂、又感<u>亞述</u>王之心、眷顧之、輔助之、建主<u>以色列</u>天主之殿、
拉 7:1 <h2><u>以斯拉</u>率眾上<u>耶路撒冷</u></h2> 斯事以後、<u>巴西</u>王<u>亞達薛西</u>在位時、有<u>以斯拉</u>、<u>以斯拉</u>乃<u>西萊雅</u>子、<u>西萊雅</u>乃<u>亞薩利雅</u>子、<u>亞薩利雅</u>乃<u>希勒家</u>子、
拉 7:2 <u>希勒家</u>乃<u>沙龍</u>子、<u>沙龍</u>乃<u>撒督</u>子、<u>撒督</u>乃<u>亞希突</u>子、
拉 7:3 <u>亞希突</u>乃<u>亞瑪利雅</u>子、<u>亞瑪利雅</u>乃<u>亞薩利雅</u>子、<u>亞薩利雅</u>乃<u>米拉約</u>子、
拉 7:4 <u>米拉約</u>乃<u>西拉希雅</u>子、<u>西拉希雅</u>乃<u>烏西</u>子、<u>烏西</u>乃<u>布基</u>子、
拉 7:5 <u>布基</u>乃<u>亞比書</u>子、<u>亞比書</u>乃<u>非尼哈</u>子、<u>非尼哈</u>乃<u>以利亞撒</u>子、<u>以利亞撒</u>乃祭司長<u>亞倫</u>子、
拉 7:6 此<u>以斯拉</u>自<u>巴比倫</u>而上、乃敏捷之文士、<u>摩西</u>之律法、即主<u>以色列</u>之天主所賜者、彼能通其意、因蒙主其天主之祐、故所求於王者、王無不賜之、
拉 7:7 <u>亞達薛西</u>王七年、有<u>以色列</u>人、祭司、<u>利未</u>人、謳歌者、守門者、為殿役者、 咸從之往<u>耶路撒冷</u>、是年五月至<u>耶路撒冷</u>、
拉 7:8 a
拉 7:9 正月朔、<u>以斯拉</u>由<u>巴比倫</u>啟程、蒙其天主之祐、五月朔乃至<u>耶路撒冷</u>、
拉 7:10 <u>以斯拉</u>盡心考究主之律法而遵行之、又以律例法度誨<u>以色列</u>人、
<h2> <u>亞達薛西</u>王為<u>以斯拉</u>下恩旨
</h2>
拉 7:11 祭司<u>以斯拉</u>為文士、洞明主所諭<u>以色列</u>人之誡命、律例、<u>亞達薛西</u>王賜之以詔、其畧如左、
拉 7:12 諸王之王<u>亞達薛西</u>、賜詔於祭司<u>以斯拉</u>、洞明天上天主之律法者、願爾綏安、
拉 7:13 我國中<u>以色列</u>人、祭司、<u>利未</u>人、凡欲往<u>耶路撒冷</u>者、我降諭許其與爾偕往、
拉 7:14 我與七謀士議定、遣爾往、循爾所有爾天主之律法、監察<u>猶大</u>及<u>耶路撒冷</u>、
拉 7:15 我與謀士樂輸金銀、奉<u>以色列</u>之天主、其居所在<u>耶路撒冷</u>、爾可運之至彼、
拉 7:16 亦運凡爾在<u>巴比倫</u>全州所將得之金銀、及民與祭司為其天主之殿在<u>耶路撒冷</u>樂輸之金銀、
拉 7:17 以此銀速購牛、牡綿羊、綿羊之羔、及所用之素祭物、並灌奠之酒、獻於<u>耶路撒冷</u>爾天主殿中之祭臺上、
拉 7:18 所餘之金銀、爾與同族 同族原文作兄弟欲用以何為、則任意為之、遵爾天主之旨、
拉 7:19 所予爾之器皿、在爾天主殿奉事時所用者、當付於<u>耶路撒冷</u>天主前、
拉 7:20 如爾天主殿、別有所需、復有經費之處、則可取諸國帑、
拉 7:21 我<u>亞達薛西</u>王降諭、命爾河西諸庫官、凡祭司<u>以斯拉</u>、洞明天上天主律法之文士、向爾所索、當速給之勿緩、
拉 7:22 給銀至一百他連得、麥至一百柯珥、  約六千斗酒至一百罷土、  約六千斤油至一百罷土、鹽不計其數、
拉 7:23 凡天上之天主所命、當為天主殿殷勤行之、否則、恐災降於王之國、或降於王之子、
拉 7:24 我復諭爾、凡祭司、<u>利未</u>人、謳歌者、守門者、為殿役者、以及天主殿中工作者、悉勿使之入貢輸餉納稅、
拉 7:25 <u>以斯拉</u>歟、我命爾循爾天主所賦爾之智慧、選擇識爾天主律法者、立為刑官、 刑官或作有司士師、以鞫河西之民、其未識者、爾則誨之、
拉 7:26 凡不遵爾天主之律法、及王之命者、則速定其罪、或殺、或放、或籍其家、或囚於獄、○
拉 7:27 <u>以斯拉</u>曰、當頌美主我列祖之天主、因感格王心、增榮耀於<u>耶路撒冷</u>之主殿、
拉 7:28 俾我在王與議士及王之有權勢牧伯前得恩、我蒙主我天主之祐、奮勉 奮勉或作強心集<u>以色列</u>之族長、與我偕上、
拉 8:1 <h2>臚舉偕<u>以斯拉</u>由<u>巴比倫</u>歸<u>猶大</u>者</h2> <u>亞達薛西</u>王時、偕我離<u>巴比倫</u>而歸者、其族長譜系臚列於左、
拉 8:2 屬<u>非尼哈</u>裔有<u>革順</u>、屬<u>以他瑪</u>裔有<u>但以理</u>、屬<u>大衛</u>裔有<u>哈突</u>、
拉 8:3 屬<u>示迦尼雅</u>裔即<u>巴錄</u>子孫中、有<u>撒迦利亞</u>、與其同族、循譜系計丁男一百五十、
拉 8:4 屬<u>巴哈摩押</u>裔、有<u>西拉希雅</u>子<u>以利約乃</u>、偕之者丁男二百、
拉 8:5 屬<u>示迦尼雅</u>裔、有<u>雅哈悉</u>子、偕之者丁男三百、
拉 8:6 屬<u>亞丁</u>裔、有<u>約拿單</u>子<u>以別</u>、偕之者丁男五十、
拉 8:7 屬<u>以攔</u>裔、有<u>亞他利</u>子<u>以賽雅</u>、偕之者丁男七十、
拉 8:8 屬<u>示法提雅</u>裔、有<u>米迦勒</u>子<u>西巴第雅</u>、偕之者丁男八十、
拉 8:9 屬<u>約押</u>裔、有<u>耶希葉</u>子<u>俄巴第</u>、偕之者丁男二百十八、
拉 8:10 屬<u>示羅密</u>裔、有<u>約細斐</u>子、偕之者丁男一百六十、
拉 8:11 屬<u>比拜</u>裔、有<u>比拜</u>子<u>撒迦利亞</u>、偕之者丁男二十有八、
拉 8:12 屬<u>押甲</u>裔、有<u>哈加坦</u>子<u>約哈難</u>、偕之者丁男一百有十、
拉 8:13 屬<u>亞多尼干</u>裔、其後來者、有<u>以利非列</u>、<u>耶伊勒</u>、<u>示瑪雅</u>、偕之者丁男六十、
拉 8:14 屬<u>比革瓦伊</u>裔、有<u>烏太</u>與<u>撒布</u>、偕之者丁男七十、○
<h2> <u>以斯拉</u>見聖殿奔走者乏人遂遣人往見<u>易多</u>勸其令人來主殿供此職
</h2>
拉 8:15 我 <u>以斯拉</u>使斯眾集於流入<u>亞哈瓦</u>之河濱、我儕居彼三日、我查閱民與祭司、不見其中有<u>利未</u>人、
拉 8:16 乃召族長<u>以利亞撒</u>、<u>亞列</u>、<u>示瑪雅</u>、<u>以利拿單</u>、<u>雅立</u>、<u>以利拿單</u>、<u>拿單</u>、<u>撒迦利亞</u>、<u>米書蘭</u>、及哲人<u>約雅立</u>與<u>以利拿單</u>、
拉 8:17 命之往<u>迦西斐雅</u>、見其處族長<u>易多</u>、又傳之所當告<u>易多</u>、及其兄弟、並居<u>迦西斐雅</u>地殿役之言、即勸其遣人來、在我天主之殿供役事、
拉 8:18 蒙我儕我天主之祐、於<u>以色列</u>孫<u>利未</u>子<u>抹利</u>裔中、得聰慧之人、攜之至、又得<u>示利比雅</u>、與其子弟十八人、
拉 8:19 <u>哈沙比雅</u>、與屬<u>米拉利</u>裔之<u>以賽雅</u>、與其子弟二十人、
拉 8:20 昔<u>大衛</u>及諸牧伯設殿役在殿中供役事、輔助<u>利未</u>人、今得殿役二百二十人、其名錄於册、○
拉 8:21 我在<u>亞哈瓦</u>河濱、宣令禁食、使眾在我天主前、齋戒刻苦、祈求天主、使我儕及子女與凡所有、俱得坦途、
拉 8:22 昔我儕告王曰、凡求我天主者、必蒙其施恩保護、棄之者必干其盛怒、今若求王賜我步卒馬卒、防備途間之敵、則甚覺羞愧、
拉 8:23 故我儕禁食、為此祈求我天主、亦蒙天主應允、
拉 8:24 時、我選擇祭司長十二人、即<u>示利比雅</u>、<u>哈沙比雅</u>、及其兄弟十人、
拉 8:25 以王與議士及諸牧伯、並居彼之<u>以色列</u>眾、所輸之金銀與諸器皿、獻於我天主殿者、權衡以付之、
拉 8:26 我權衡付於其手者、銀六百五十他連得、銀器重一百他連得、金一百他連得、
拉 8:27 金盂二十、重一千達利克、美銅之器二、其色光華、貴如黃金、
拉 8:28 我告之曰、爾乃奉事主之聖潔人、此器皿亦聖潔、此金銀為人所樂輸、獻於主爾列祖之天主、
拉 8:29 故守之益加謹慎、直至在<u>耶路撒冷</u>、在祭司、<u>利未</u>人諸長、及<u>以色列</u>諸族長前權衡、乃入主殿之庫房、
拉 8:30 祭司、<u>利未</u>人、收金銀與器皿、皆權衡輕重、以運至<u>耶路撒冷</u>、入我天主之殿、○
<h2> 由<u>亞哈瓦</u>啟行至<u>耶路撒冷</u>
</h2>
拉 8:31 正月十二日、我儕離<u>亞哈瓦</u>河、欲往<u>耶路撒冷</u>、蒙我天主之祐、援我於敵人、及潛伏於途者之手、
拉 8:32 遂至<u>耶路撒冷</u>、於彼休息 休息原文作居三日、
<h2> 權衡金銀器皿
</h2>
拉 8:33 第四日、在我天主之殿中、權衡金銀與器皿、交於祭司<u>烏利雅</u>子<u>米利末</u>、與<u>非尼哈</u>子<u>以利亞撒</u>、及<u>利未</u>人<u>耶書亞</u>子<u>約撒拔</u>、<u>賓內</u>子<u>挪亞底</u>、
拉 8:34 一切皆計其數、權其輕重而交之、當時錄輕重於册、
拉 8:35 被擄者之裔、自擄至之地而歸者、為<u>以色列</u>眾獻火焚祭於<u>以色列</u>天主、牡牛十二、牡綿羊九十六、綿羊之羔七十七、又獻牡山羊十二、以為贖罪祭、俱焚獻於主前、
<h2> 付王旨於群臣
</h2>
拉 8:36 遂付王之諭於王臣、及河西諸方伯、彼乃助民、又供天主殿中所需、 原文作彼乃助民與天主之殿
拉 9:1 <h2><u>以斯拉</u>聞<u>以色列</u>與異邦人雜居聯姻甚不悅中心鬱鬱</h2> 斯後、諸牧伯就我曰、<u>以色列</u>民、祭司、及<u>利未</u>人、不絕離斯土之異族、行<u>迦南</u>人、<u>赫</u>人、<u>比利洗</u>人、<u>耶布斯</u>人、<u>亞捫</u>人、<u>摩押</u>人、<u>伊及</u>人、<u>亞摩利</u>人所行可憎之事、
拉 9:2 娶其女為妻、為媳、使聖裔與此異族相雜、牧伯及民長先犯此罪、
拉 9:3 我聞此事、自裂裹衣與外袍、拔髮與鬚、抑鬱而坐、
拉 9:4 凡懍遵<u>以色列</u>天主之言者、俱因被擄而歸者所犯之罪來見我、我抑鬱而坐、至獻晚祭時、
<h2> 於主前認罪祈禱
</h2>
拉 9:5 獻晚祭時、我起、憂心悄悄、衣袍撕裂、曲膝而跪、向主我之天主舉手祈禱、曰、
拉 9:6 我天主歟、我含羞負愧、不敢向我天主仰面、蓋我儕罪惡滅頂、我儕愆尤滔天、
拉 9:7 自列祖時至於今日、我愆尤甚重、因我罪惡、我與我王並祭司、見付於異邦人手、被刀殺、被擄掠、被劫奪、面蒙羞恥、有如今日之事、
拉 9:8 今主我之天主暫施恩於我、存我遺民、使我在其聖地安然而居、我天主亦光照我目、使我於受轄制之中、稍復振興、
拉 9:9 我雖為人服役、在受轄制之中、我天主仍未棄我、使我在<u>巴西</u>王前蒙矜憐、賜我新生、 賜我新生或作全我生命能復建我天主之殿、補其傾圮、又使我在<u>猶大</u>及<u>耶路撒冷</u>得 得或作重建城垣、
拉 9:10 我天主施若是之恩後、我儕又棄主之誡命、我尚何言哉、
拉 9:11 昔主藉主之僕眾先知命我曰、爾往欲得之地、乃污穢地、因其地居民、行污穢可憎之事、使其四境 使其四境或作全地由此邊至彼邊悉染污穢、
拉 9:12 故勿以爾女嫁其子、勿為爾子娶其女、永勿求其平康、勿助之得利、如是、則可強盛、享其地之佳產、且遺其地於爾子孫、以為永業、
拉 9:13 我天主歟、我因惡行大罪、遭遇此事之後、我天主仍惜我、雖罰我、猶不及我罪、 雖罰我猶不及我罪或作不按我重罪而罰我賜我如斯之拯救、
拉 9:14 我儕豈可復違主命、與行此可憎事之諸族通嫁娶、苟如是行、必干主震怒、滅我淨盡、不遺一人得免、
拉 9:15 主<u>以色列</u>之天主至仁慈、使我所餘之人得免、有如今日之事、我反於主前復犯罪愆、因此不敢立於主前、
拉 10:1 <h2><u>示迦尼雅</u>與<u>以斯拉</u>議革惡俗</h2> <u>以斯拉</u>祈禱哭泣認罪、俯伏於天主殿前、有<u>以色列</u>男女孩提極大之會、集於其前、民皆痛哭、
拉 10:2 有<u>以攔</u>裔者、<u>耶希葉</u>子<u>示迦尼雅</u>對<u>以斯拉</u>曰、我娶斯土異族之女為妻、實干犯我天主矣、然<u>以色列</u>人雖行此、猶有冀望、
拉 10:3 今欲在我天主前立約、必出此諸妻與其所生者、從我主及懍遵天主命者所議定、循例而行、
拉 10:4 起、爾當理此事、我必助爾、惟奮勉 奮勉或作強心而行、
<h2> <u>以斯拉</u>使眾誓必循所議定者而行
</h2>
拉 10:5 <u>以斯拉</u>遂起、使祭司<u>利未</u>人之諸長、及<u>以色列</u>眾發誓、必循此言而行、眾乃發誓、
拉 10:6 <u>以斯拉</u>自天主殿前而起、入<u>以利亞實</u>子<u>約哈難</u>之房、因被擄而歸之民、干犯罪愆甚憂、不食不飲、 不食不飲原文作不食餅不飲水
<h2> 宣告被擄而歸之民當集於<u>耶路撒冷</u>
</h2>
拉 10:7 宣告<u>猶大</u> <u>耶路撒冷</u>被擄而歸者、命之咸集於<u>耶路撒冷</u>、
拉 10:8 凡不遵諸牧伯及長老所議定、三日不來者、必籍其家產、逐於被擄而歸者之會、
拉 10:9 於是<u>猶大</u>及<u>便雅憫</u>眾、三日內集於<u>耶路撒冷</u>、時值九月二十日、民眾坐於天主殿前之衢、因此事、亦因大雨、無不戰慄、
<h2> <u>以斯拉</u>勸民認罪改過民諾之
</h2>
拉 10:10 祭司<u>以斯拉</u>立而告眾曰、爾干犯罪愆、爾娶異族之女為妻、加增<u>以色列</u>人之愆尤、
拉 10:11 今當於主爾列祖之天主前認罪、遵其旨而行、絕離斯土各族、與所娶異族之女、
拉 10:12 會眾大聲曰、必循爾言而行、
拉 10:13 但民眾多、又值降雨時、不能露宿於衢、於斯事犯罪者甚眾、一二日難以遍察、
拉 10:14 不如使會眾之牧伯理此事、凡在我諸邑娶異族女者、可按議定之時日、偕本邑長老士師咸至、 聽牧伯察之、若是、庶我天主不復緣此事、向我震怒、
<h2> 記理斯事者
</h2>
拉 10:15 <u>亞撒黑</u>子<u>約拿單</u>、<u>特瓦</u>子<u>雅哈謝</u>、總理此事、<u>米書蘭</u>及<u>利未</u>人<u>沙比泰</u>助之、
拉 10:16 被擄而歸之民、如此以行、祭司<u>以斯拉</u>與族長數人、循其宗族、以名見派、於十月朔、同坐以察此事、
拉 10:17 至正月朔、察娶異族女者之事始畢、
<h2> 臚列娶異邦女子者之名
</h2>
拉 10:18 察得祭司族中娶異族之女者、有<u>約薩達</u>子<u>耶書亞</u>之子弟<u>瑪西雅</u>、<u>以利亞撒</u>、<u>雅立</u>、<u>基大利</u>、
拉 10:19 皆執手為盟、言必出其妻、亦因其罪愆獻牡綿羊一、為贖愆祭、
拉 10:20 屬<u>音麥</u>裔、有<u>哈拿尼</u>、<u>西巴第雅</u>、
拉 10:21 屬<u>哈琳</u>裔、有<u>瑪西雅</u>、<u>以利雅</u>、<u>示瑪雅</u>、<u>耶希葉</u>、<u>烏西雅</u>、
拉 10:22 屬<u>巴述</u>裔、有<u>以利約乃</u>、<u>瑪西雅</u>、<u>以實瑪利</u>、<u>拿坦業</u>、<u>約撒拔</u>、<u>以利亞撒</u>、
拉 10:23 <u>利未</u>人中、有<u>約撒拔</u>、<u>示每</u>、<u>基拉雅</u>又名<u>基利他希</u>、<u>猶大</u>、<u>以利亞撒</u>、
拉 10:24 謳歌者中、有<u>以利亞實</u>、守門者中、有<u>沙龍</u>、<u>提聯</u>、<u>烏利</u>、
拉 10:25 <u>以色列</u>人中、有屬<u>巴綠</u>裔之<u>拉米</u>、<u>耶西雅</u>、<u>瑪基雅</u>、<u>米雅民</u>、<u>以利亞撒</u>、<u>瑪基雅</u>、<u>比拿雅</u>、
拉 10:26 屬<u>以攔</u>裔、有<u>瑪他尼</u>、<u>撒迦利亞</u>、<u>耶希葉</u>、<u>押底</u>、<u>耶利末</u>、<u>以利雅</u>、
拉 10:27 屬<u>薩土</u>裔、有<u>以利約乃</u>、<u>以利雅實</u>、<u>瑪他尼</u>、<u>耶利末</u>、<u>撒拔</u>、<u>亞西撒</u>、
拉 10:28 屬<u>比拜</u>裔、有<u>約哈難</u>、<u>哈拿尼</u>、<u>薩拜</u>、<u>押賴</u>、
拉 10:29 屬<u>巴尼</u>裔、有<u>米書蘭</u>、<u>瑪鹿</u>、<u>亞大雅</u>、<u>雅述</u>、<u>示押</u>、<u>拉末</u>、
拉 10:30 屬<u>巴哈摩押</u>裔、有<u>押拿</u>、<u>基拉</u>、<u>比拿雅</u>、<u>瑪西雅</u>、<u>瑪他尼</u>、<u>比撒列</u>、<u>賓內</u>、<u>瑪拿西</u>、
拉 10:31 屬<u>哈琳</u>裔、有<u>以利亞撒</u>、<u>益示雅</u>、<u>瑪基雅</u>、<u>示瑪雅</u>、<u>西緬</u>、
拉 10:32 <u>便雅憫</u>、<u>瑪鹿</u>、<u>示瑪利</u>、
拉 10:33 屬<u>哈順</u>裔、有<u>瑪特乃</u>、<u>瑪達他</u>、<u>撒拔</u>、<u>以利法列</u>、<u>耶利買</u>、<u>瑪拿西</u>、<u>示每</u>、
拉 10:34 屬<u>巴尼</u>裔、有<u>瑪玳</u>、<u>暗蘭</u>、<u>烏益</u>、
拉 10:35 <u>比拿雅</u>、<u>比底雅</u>、<u>基祿</u>、
拉 10:36 <u>瓦尼雅</u>、<u>米利末</u>、<u>以利雅實</u>、
拉 10:37 <u>瑪他尼</u>、<u>瑪特乃</u>、<u>雅掃</u>、
拉 10:38 <u>巴尼</u>、<u>賓內</u>、<u>示每</u>、
拉 10:39 <u>示利米雅</u>、<u>拿單</u>、<u>亞大雅</u>、
拉 10:40 <u>瑪拿底拜</u>、<u>沙賽</u>、<u>沙賴</u>、
拉 10:41 <u>亞薩列</u>、<u>示利米雅</u>、<u>示瑪利雅</u>、
拉 10:42 <u>沙龍</u>、<u>亞瑪利雅</u>、<u>約瑟</u>、
拉 10:43 屬<u>尼波</u>裔、有<u>耶伊葉</u>、<u>瑪特提</u>、<u>撒拔</u>、<u>西比拿</u>、<u>雅玳</u>、<u>約珥</u>、<u>比拿雅</u>、
拉 10:44 以上所載、皆娶異族之女為妻、其中亦有生子女者、
尼 1:1 <h2><u>尼希米</u>聞<u>耶路撒冷</u>景況甚苦遂中心憂鬱禁食祈禱</h2> <u>哈迦利雅</u>之<u>尼希米</u>記錄 尼希米記錄原文作尼希米之言如左、 亞達薛西王二十年、基斯流月、我在<u>書珊</u>都城、 都城或作宮
尼 1:2 我一兄 兄或作同族人名<u>哈拿尼</u>、與數<u>猶大</u>人至、我問所遺餘被擄而歸之<u>猶大</u>人安否、<u>耶路撒冷</u>之事若何、
尼 1:3 彼曰、被擄而歸、所遺餘於 <u>猶大</u>州者、遭大難、受凌辱、<u>耶路撒冷</u>城垣仍墮、邑門仍燬、
尼 1:4 我聞此言、乃坐而哭泣、悲哀數日、禁食禱於天上之天主前、曰、
<h2> 記錄<u>尼希米</u>禱言
</h2>
尼 1:5 主天上之天主、至大可畏之天主、凡敬愛主、守主誡者、主向之踐約施恩、
尼 1:6 僕今為主之諸僕<u>以色列</u>人、晝夜所祈禱於主前、又認<u>以色列</u>人及我並我父家於主前所犯之罪、求主以目垂顧、側耳垂聽僕之祈禱、
尼 1:7 我儕行惡於主前、不守主所諭主之僕<u>摩西</u>之誡命、律例、法度、
尼 1:8 昔主命之僕<u>摩西</u> 論<u>以色列</u>民曰、如爾犯罪、我必將爾散於列邦、如爾歸順、謹守遵行我之誡命、爾雖被逐至天涯、我必由彼集爾、 集爾原文作集之使復歸我所選為我名恆在之處、今求主莫忘斯言、
尼 1:9 a
尼 1:10 斯民乃主之僕、主之民、主曾以大能大力贖之、
尼 1:11 求主側耳俯聽僕之祈禱、及欲敬畏主名者諸僕之祈禱、求主使僕今日亨通、蒙恩於王 王原文作此人前、當是時、我為王之酒政、
尼 2:1 <h2><u>亞達薛西</u>王知<u>尼希米</u>心有隱憂遂下廷寄遣之往<u>耶路撒冷</u>建築城垣</h2> <u>亞達薛西</u>王二十年、尼散月、有酒在王前、 有酒在王前或作值王有筵席我以酒奉王、前此我侍王前、未有憂色、 此日有憂色
尼 2:2 王問我曰、爾不患疾、何以面有憂色、爾必心懷怒意、斯時我甚恐、
尼 2:3 奏王曰、願王萬歲、我列祖墳墓所在之邑、迄今荒蕪、邑門被燬、臣能面無憂色乎、
尼 2:4 王曰、爾有何求、我即默禱天上之天主、
尼 2:5 遂奏王曰、僕若蒙恩於王前、王若樂允、求王遣僕往<u>猶大</u>地、至我列祖墳墓之邑、俾我復建城垣、
尼 2:6 斯時王后坐於王側、王問我曰、爾往幾日、何時將返、我乃定其期、王遂樂意遣我、
尼 2:7 我又奏王曰、王若樂允、求王賜我詔書、命河西方伯、途間資助我至<u>猶大</u>、
尼 2:8 亦求降詔於司王山林之臣<u>亞薩</u>、命之賜我材木、用以作圍殿城之門之柝梁、建城垣、與我所欲居之室、我蒙我天主之祐、王允我所求、
尼 2:9 王使軍長率馬卒護我、我至河西見諸方伯、以王之詔書授之、
<h2> <u>尼希米</u>至<u>耶路撒冷</u>仇敵聞之甚憂忿
</h2>
尼 2:10 <u>和倫</u>人<u>參巴拉</u>、<u>亞捫</u>人曾為奴者<u>多比雅</u>、聞有人來、欲助<u>以色列</u>人、使之復興、則甚不悅、
尼 2:11 我至<u>耶路撒冷</u>居三日、
尼 2:12 天主使我有重建<u>耶路撒冷</u>之志、此時我未嘗告人、夜起、乘畜而出、偕我有數人、我所乘之畜外、無他畜、
<h2> <u>尼希米</u>夜巡<u>耶路撒冷</u>城見城垣頹墮邑門傾燬
</h2>
尼 2:13 當夜出谷門、至龍泉前、亦至糞廠門、察<u>耶路撒冷</u>之城垣、皆已傾圮、邑門被燬、
尼 2:14 前行至泉門、又至王池、所乘之畜、無處可過、
尼 2:15 是夜沿溪而上、察城垣、後入谷門而歸、
尼 2:16 我往何所、我為何事、諸民長不知、其時我尚未告<u>猶大</u>人、祭司、顯者、民長、與其餘之人、即工作者、
<h2> 勵<u>猶大</u>人速建城垣毋懼仇敵
</h2>
尼 2:17 後、我謂之曰、<u>耶路撒冷</u>荒蕪、邑門被燬、我儕處斯苦境、爾所目睹、不如重建<u>耶路撒冷</u>城垣、免再受恥笑、
尼 2:18 我更以我天主眷祐我之事、及王允我之言告之、彼曰、我儕願起重建、於是眾志已堅、為此善事、
尼 2:19 <u>和倫</u>人<u>參巴拉</u>、<u>亞捫</u>人曾為奴者<u>多比雅</u>、<u>亞拉伯</u>人<u>基善</u>聞之、則恥笑我儕、藐視我儕、曰、爾曹所為何事、欲叛王乎、
尼 2:20 我答之曰、天上之天主必使我亨通、我儕為其僕、必起而建、爾曹在<u>耶路撒冷</u>無分、無業、無涉、 無涉或作無名可記
尼 3:1 <h2>臚列依次建築城垣或修葺城垣者</h2> 大祭司<u>以利雅實</u>、與其同族諸祭司、起建羊門、告成、遂置扉、 又建邑垣、至<u>米亞</u>樓、告成、又至<u>哈拿業</u>樓、
尼 3:2 其次、<u>耶利歌</u>人建垣、其次、<u>音利</u>子<u>撒古珥</u>建垣、
尼 3:3 <u>哈西拿</u>子孫建魚門、構柝梁、置扉、備鎖與楗、
尼 3:4 其次、<u>哥斯</u>孫<u>烏利雅</u>子<u>米利末</u>修葺、其次、<u>米示薩別</u>孫<u>比利迦</u>子<u>米書蘭</u>修葺、其次、<u>巴拿</u>子<u>撒督</u>修葺、
尼 3:5 其次、<u>提哥亞</u>人修葺、惟其紳宦、不願為其主之事盡力、
尼 3:6 <u>巴西亞</u>之<u>耶何耶大</u>、<u>比所玳</u>子<u>米書蘭</u>、修葺古門、 古門或作古城之門構柝梁、置扉、備鎖與楗、
尼 3:7 其次、<u>基遍</u>人<u>米拉提</u>、<u>米倫</u>人<u>雅頓</u>、與河西方伯所轄之<u>基遍</u>人、<u>米斯巴</u>人修葺、
尼 3:8 其次、金工<u>哈海雅</u>子<u>烏薛</u>修葺、其次、屬藥師會者<u>哈拿尼雅</u>修葺、此諸人修葺<u>耶路撒冷</u>城、直至寛垣、 此諸人修葺耶路撒冷城直至寛垣或作惟耶路撒冷城垣之廣處則遺之
尼 3:9 其次、治理<u>耶路撒冷</u>郡之半者、<u>戶珥</u>子<u>利巴雅</u>修葺、
尼 3:10 <u>哈路抹</u>子<u>耶達雅</u>修葺其室相對之所、其次、<u>哈沙尼</u>之<u>哈突</u>修葺、
尼 3:11 <u>哈琳</u>子<u>瑪基雅</u>、與<u>巴哈摩押</u>子<u>哈述</u>、又修葺一段、並建爐樓、
尼 3:12 其次、治理<u>耶路撒冷</u>郡之半者、<u>哈羅黑</u>子<u>沙龍</u>、及其諸女修葺、
尼 3:13 <u>哈嫩</u>及<u>撒挪亞</u>之居民、修葺谷門、建門、置扉、備鎖與楗、又修葺城垣一千尺、直至糞廠門、
尼 3:14 治理<u>伯哈基琳</u>郡者、<u>利甲</u>子<u>瑪基雅</u>、修葺糞廠門、建門、置扉、備鎖與楗、
尼 3:15 治理<u>米斯巴</u>郡者、<u>各荷西</u>子<u>沙侖</u>、修葺泉門、建門、蓋門頂、置扉、備鎖與楗、亦修葺沿<u>西羅亞</u>池、近王園之城垣、至自<u>大衛</u>之城而下之階、
尼 3:16 其次、治理<u>伯夙</u>郡之半者、<u>押卜</u>子<u>尼希米</u>修葺、至<u>大衛</u>墓相對之所、又至掘成之池、又至傑士之宅、
尼 3:17 其次、<u>利未</u>人<u>巴尼</u>子<u>利宏</u>修葺、其次、治理<u>基伊拉</u>郡之半者<u>哈沙比</u>、為其所轄之郡修葺、
尼 3:18 其次、治理<u>基伊拉</u>郡之半者<u>哈沙比</u>之族兄、<u>希拿達</u>子<u>巴瓦伊</u>修葺、
尼 3:19 其次、治理<u>米斯巴</u>者<u>耶書亞</u>子<u>以謝</u>、修葺一段、至城隅之武庫、與上武庫之階相對、
尼 3:20 其次、<u>薩拜</u>子<u>巴錄</u>、竭力修葺一段、自城隅至大祭司<u>以利雅實</u>之宅門前、
尼 3:21 其次、<u>哥斯</u>孫<u>烏利雅</u>子<u>米利末</u>、修葺一段、自<u>以利雅實</u>門前至、<u>以利雅實</u>之宅隅、
尼 3:22 其次、居平原之祭司修葺、
尼 3:23 其次、<u>便雅憫</u>與<u>哈述</u>、於其宅前修葺、其次、<u>亞難尼</u>孫<u>瑪西雅</u>子<u>亞撒利雅</u>、近其宅修葺、
尼 3:24 其次、<u>希拿達</u>子<u>賓內</u>、修葺一段、自<u>亞薩利雅</u>之宅、至城隅、
尼 3:25 <u>烏賽</u>子<u>巴拉</u>、修葺城隅之前、附王上 上或作高宮之戍樓、近囹圄、其次、<u>巴錄</u>子<u>比大雅</u>修葺、
尼 3:26 居<u>俄斐勒</u>之殿役、 修葺至東水門、及附城之戍樓、
尼 3:27 其次、<u>提哥亞</u>人修葺一段、自附城之大戍樓、至<u>俄斐勒</u>垣、
尼 3:28 自馬門而上、祭司各於其宅前修葺、
尼 3:29 其次、<u>音麥</u>子<u>撒督</u>、於其宅前修葺、其次、守東門者<u>示迦尼</u>子<u>示瑪雅</u>修葺、
尼 3:30 其次、<u>示利米</u>子<u>哈拿尼雅</u>、及<u>薩拉</u>第六子<u>哈嫩</u>修葺一段、其次、<u>比利迦</u>子<u>米書蘭</u>、於其宅前修葺、
尼 3:31 其次、金工之子<u>瑪基雅</u>修葺、至殿役之室與商賈之所、<u>米弗甲</u>門前、至城隅樓、
尼 3:32 金工與商賈、修葺自城隅樓至羊門、
尼 4:1 <h2>仇敵譏笑<u>尼希米</u> <u>尼希米</u>禱主仍建城垣</h2> <u>參巴拉</u>聞我儕建城垣、則甚忿怒嫉恨、並訕笑<u>猶大</u>人、
尼 4:2 謂其同族及<u>撒瑪利亞</u>軍旅曰、此荏弱之<u>猶大</u>人何為、 國家豈容其建城乎、豈能復獻祭乎、豈能一日成功乎、豈能自土壘中出已燬之石、復立為垣乎、
尼 4:3 <u>亞捫</u>人<u>多比雅</u>旁立曰、彼所建之石墻、即狐登之亦傾圮、
尼 4:4 我儕被人藐視、求我天主聽察、彼訕謗我儕、願其受報、見擄於異邦、受凌虐、
尼 4:5 莫蔽其愆尤、莫塗抹其罪於主前、蓋彼使建城之人中心憂忿、
尼 4:6 我儕建城垣、城垣已半聯絡、因民奮勉作工、
尼 4:7 <u>參巴拉</u>、<u>多比雅</u>、<u>亞拉伯</u>人、<u>亞捫</u>人、<u>亞實突</u>人、聞<u>耶路撒冷</u>城垣被建、損缺之處修補、則怒甚、
尼 4:8 同謀來攻<u>耶路撒冷</u>、加以阻撓、
尼 4:9 我儕禱告我天主、又因彼之故設備、晝夜防之、
尼 4:10 <u>猶大</u>人曰、灰土尚多、負荷者之力已竭、我儕不能建城垣、
尼 4:11 我敵相議曰、趁其不知不見、突入其間以殺之、使工作止息、
尼 4:12 近敵居之<u>猶大</u>人來、十次告我儕、敵必自四方來攻、
尼 4:13 我 <u>尼希米</u>則使民各按宗族、執刀、執戈、執弓、立城垣後之低處並高處、
尼 4:14 我察閱之、遂起告顯者、民長、及餘民曰、勿懼之、當念至大可畏之主、當為爾兄弟、子女、與妻、及家屬而戰、
<h2> 令工人隨身帶器械
</h2>
尼 4:15 敵既聞我知其意、天主破其謀、 乃不來攻我、我儕遂返城垣、各作其工、
尼 4:16 自是日而後、我僕從工作者半、執戈、執干、執弓、衣甲者半、民長立於<u>猶大</u>族眾 建垣者後、
尼 4:17 建垣者、及負荷者、俱一手工作、一手執器械、
<h2> 諭以如何防敵
</h2>
尼 4:18 建造者、腰各佩刀而建、吹角者立於我側、
尼 4:19 我謂顯者、民長、及餘民曰、此工浩大、我儕在城垣相去甚遠、
尼 4:20 爾無論在何處、聞角聲則當咸集、來至我所、我天主必為我而戰、
尼 4:21 我儕如是工作、其半執戈、自黎明至星現、
尼 4:22 其時我告民曰、人各與其僕、當宿於<u>耶路撒冷</u>城內、夜防守、晝工作、
尼 4:23 我與同族及僕從、並從我防守之卒、皆不解衣、出汲水亦執器械、 出汲水亦執器械或作惟沐浴始脫衣
尼 5:1 <h2>國民自述因貧質田鬻女之苦</h2> 民與其妻大號呼、怨其同族<u>猶大</u>人、
尼 5:2 或曰、我與子女人數甚多、 當鬻子女以糴榖、食而得生、
尼 5:3 或曰、我當質田畝、葡萄園、宅第、以糴榖充饑、
尼 5:4 或曰、我已質田畝、葡萄園、貸銀以納王之稅、
尼 5:5 我身與同族之身無異、我子女與同族之子女無異、今不得已將子女鬻為奴婢、我女早有為婢者、贖之無力、蓋我田畝葡萄園、已為人所得、
<h2> <u>尼希米</u>厲責取利之人使之立約償還所以為質者
</h2>
尼 5:6 我 <u>尼希米</u>聞民之號呼、出此怨言、則甚怒、
尼 5:7 中心籌畫、遂責顯者及民長曰、爾取利於同族乎、乃招集大會以斥之、
尼 5:8 謂之曰、有我同族<u>猶大</u>人被鬻於異邦、我盡力贖之、爾乃以同族人鬻於同族人乎、彼無辭以對、
尼 5:9 我又曰、爾所為不善、爾行事當敬畏我天主、不然、難免被異邦人我敵恥笑、 恥笑或作訕謗
尼 5:10 我與族人及僕從、亦曾貸民以銀以榖、不如我儕俱免其債、
尼 5:11 今日當將其田畝、葡萄園、油果樹園、宅第、及所取之銀、榖、酒、油之利、悉反之、 或作今日當將其田畝葡萄園油果樹園宅第悉反之並免其銀榖酒油之債
尼 5:12 眾曰、我儕將反之、不敢取利、必遵爾言以行、我遂召祭司至、令眾發誓、必循其言而行、
尼 5:13 我遂拂胸邊衣襟曰、凡不循此言而行者、天主亦必如此拂之、使離家宅產業、使之空匱、毫無所有、會眾曰、阿們、又頌讚主、斯後民從其言、
尼 5:14 自王命我為<u>猶大</u>地之方伯、從<u>亞達薛西</u>王二十年、至三十二年、共十二年、我與同族未食方伯之祿、
尼 5:15 在我以前之舊方伯、向民索供給、日索糧與酒、並銀四十舍客勒、 日索糧與酒並銀四十舍客勒或作為糧為酒日索銀四十舍客勒僕從亦勒詐於民、 亦勒詐於民或作亦挾制民我敬畏天主、不敢如是以行、
<h2> <u>尼希米</u>日日厚養多人需用浩繁卻自捐廉俸
</h2>
尼 5:16 且我盡力建城垣、田畝亦不購、我之僕從、亦咸集作建垣之工、
尼 5:17 有<u>猶大</u>人及諸牧伯、一百五十人、並自四方來見我之異邦人、俱食於我席、
尼 5:18 每日備牛一、肥羊六、又備多禽、十日一次多備各品之酒、雖如此、我仍不索方伯之祿、因民之役事已繁重、
尼 5:19 求我天主垂念、我如何待斯民、以恩施於我、
尼 6:1 <h2><u>參巴拉</u>用諸般詭計欲使<u>尼希米</u>懼而廢弛工作</h2> <u>參巴拉</u>、<u>多比雅</u>、<u>亞拉伯</u>人<u>基善</u>、與我其餘之敵人、聞我建城已畢、城垣已無損缺、其時我尚未置扉於 城門、
尼 6:2 <u>參巴拉</u>與<u>基善</u>遣人見我曰、請來、我儕相會於<u>阿挪</u>平原之一村、彼意欲害我、
尼 6:3 我遣使對曰、我今經營大工、不能往、 往原文作下下同焉可止息工作、往見爾乎、
尼 6:4 彼如斯四次遣人見我、我答之如前言、
尼 6:5 <u>參巴拉</u>第五次遣僕見我、手執未封之書、
尼 6:6 書中循斯言載云、異邦人中有風聲、<u>迦施慕</u> 迦施慕即基善見二章十九節亦言、爾與<u>猶大</u>謀叛、故建城垣、爾欲為其王、
尼 6:7 爾亦立先知、使在<u>耶路撒冷</u>宣告爾為<u>猶大</u>王、恐此事難免王聞、故請爾來與我相議、
尼 6:8 我遣人對曰、爾所言之事無有、乃爾私心所造、
尼 6:9 彼眾皆欲使我懼、意謂、我必心灰、止息工作、致不得成、主歟、惟求鼓勵我、 鼓勵我原文作堅我手○
<h2> 又囑偽先知恐喝之
</h2>
尼 6:10 此後我至<u>米希大別</u>孫<u>第萊雅</u>子<u>示瑪雅</u>之家、時、彼杜門不出、謂我曰、敵必來殺爾、即此夜來殺爾、不如爾我入天主殿宇之大殿、閉其門、
尼 6:11 我曰、如我者、豈可逃遁乎、如我者、豈可入殿以保生命乎、 豈可入殿以保生命乎或作豈可入殿而生乎我不入、
尼 6:12 我知天主未遣之、乃自以此告我、託為預言、蓋<u>多比雅</u>、<u>參巴拉</u>、賄之言此也、
尼 6:13 彼賄之、欲恐喝我、使我行此而犯罪、播揚惡言、得以訕謗我、
尼 6:14 <u>多比雅</u>、<u>參巴拉</u>、與女先知<u>挪亞底雅</u>、及其餘之先知、皆恐喝我、求我天主記其所為者、
<h2> 建垣之工完竣仇敵盡羞懼
</h2>
尼 6:15 越五十二日、於以祿月二十五日、城垣告竣、
尼 6:16 我儕眾敵及四周之異邦人聞此、則甚恐懼喪膽、俱知此工完成、乃出於我天主、
<h2> <u>猶大</u>世家有暗通仇敵者
</h2>
尼 6:17 當時<u>猶大</u>之顯者、屢達書於<u>多比雅</u>、<u>多比雅</u>亦有書達之、
尼 6:18 在<u>猶大</u>多有與<u>多比雅</u>結盟者、因<u>多比雅</u>為<u>亞拉</u>子<u>示迦尼</u>之壻、<u>多比雅</u>子<u>約哈難</u>娶<u>比利迦</u>子<u>米書蘭</u>之女、
尼 6:19 眾皆於我前譽<u>多比雅</u>行善、又以我之言告<u>多比雅</u>、<u>多比雅</u>亦恆致書恐喝我、
尼 7:1 <h2><u>尼希米</u>使<u>哈拿尼</u>與<u>哈拿尼雅</u>同治<u>耶路撒冷</u></h2> 城垣已成、我安置門扉、又使謳歌者、守門者、並 他<u>利未</u>人、咸供其職、
尼 7:2 遂使我弟<u>哈拿尼</u>及司內城者<u>哈拿尼雅</u>、同治<u>耶路撒冷</u>、此<u>哈拿尼雅</u>、忠信人也、敬畏天主、非眾所能及、
尼 7:3 我告之曰、俟日高升、 俟日高升原文作俟至日熱時方啟<u>耶路撒冷</u>城門、人未寢之先、 人未寢之先或作乘爾二人在時即當閉扉而楗之、又使<u>耶路撒冷</u>居民、各循班防守、各守己宅相對之處、
<h2> 稽初歸故土者之譜系
</h2>
尼 7:4 其城廣大、居民稀少、宅第尚未建造、
尼 7:5 我天主感我、我聚諸顯者、民長、庶民、稽其譜系、我得初歸者之譜系、上載曰、
尼 7:6 昔<u>巴比倫</u>王<u>尼布甲尼撒</u>、所擄 <u>以色列</u>民至<u>巴比倫</u>者、今 其子孫自擄至之地、上歸<u>耶路撒冷</u>及<u>猶大</u>、居於 <u>猶大</u>州者、各赴故邑、<h2> 臚舉初歸故土者<u>以色列</u>族之人數</h2>
尼 7:7 率其歸者、乃<u>所羅巴伯</u>、<u>耶書亞</u>、<u>尼希米</u>、<u>亞撒利雅</u>、<u>拉米</u>、<u>拿哈瑪尼</u>、<u>末底改</u>、<u>必珊</u>、<u>密拔</u>、<u>比革瓦伊</u>、<u>尼宏</u>、<u>巴拿</u>、 此旋歸之<u>以色列</u>民之人數、臚列於左、
尼 7:8 <u>巴綠</u>裔、二千一百七十二人、
尼 7:9 <u>示法提雅</u>裔、三百七十二人、
尼 7:10 <u>亞拉</u>裔、六百五十二人、
尼 7:11 <u>巴哈摩押</u>裔、即<u>耶書亞</u>與<u>約押</u>子孫、二千八百十八人、
尼 7:12 <u>以攔</u>裔、一千二百五十四人、
尼 7:13 <u>薩土</u>裔、八百四十五人、
尼 7:14 <u>薩改</u>裔、七百六十人、
尼 7:15 <u>賓內</u>裔、六百四十八人、
尼 7:16 <u>比拜</u>裔、六百二十八人、
尼 7:17 <u>押甲</u>裔、二千三百二十二人、
尼 7:18 <u>亞多尼干</u>裔、六百六十七人、
尼 7:19 <u>比革瓦伊</u>裔、二千六十七人、
尼 7:20 <u>亞丁</u>裔、六百五十五人、
尼 7:21 <u>亞特</u>裔、即<u>希西家</u>子孫、九十八人、
尼 7:22 <u>哈順</u>裔、三百二十八人、
尼 7:23 <u>比賽</u>裔、三百二十四人、
尼 7:24 <u>哈拉</u>裔、一百十二人、
尼 7:25 <u>基遍</u>人、九十五人、
尼 7:26 <u>伯利恆</u>民、與<u>尼陀法</u>民、共一百八十八人、
尼 7:27 <u>亞拿突</u>民、一百二十八人、
尼 7:28 <u>伯亞斯瑪弗</u>民、四十二人、
尼 7:29 <u>基列耶琳</u>民、<u>基非拉</u>民、<u>比綠</u>民、共七百四十三人、
尼 7:30 <u>拉瑪</u>民、與<u>迦巴</u>民、共六百二十一人、
尼 7:31 <u>默瑪</u>民、一百二十二人、
尼 7:32 <u>伯特利</u>民、與<u>艾</u>民、共一百二十三人、
尼 7:33 <u>尼波亞黑</u>民、五十二人、
尼 7:34 <u>以攔亞黑</u>裔、一千二百五十四人、
尼 7:35 <u>哈琳</u>裔、三百二十人、
尼 7:36 <u>耶利歌</u>民、三百四十五人、
尼 7:37 <u>羅得</u>民、<u>哈第</u>民、<u>阿挪</u>民、共七百二十一人、
尼 7:38 <u>西拿</u>民、三千九百三十人、
<h2> 祭司之人數
</h2>
尼 7:39 祭司有<u>耶書亞</u>家<u>耶大雅</u>子孫、九百七十三人、
尼 7:40 <u>音麥</u>裔、一千五十二人、
尼 7:41 <u>巴述</u>裔、一千二百四十七人、
尼 7:42 <u>哈琳</u>裔、一千十七人、
<h2> <u>利未</u>族之人數
</h2>
尼 7:43 <u>利未</u>人有<u>何大微</u>裔、即<u>耶書亞</u>與<u>甲篾</u>子孫、七十四人、
尼 7:44 謳歌者有<u>亞薩</u>裔、一百四十八人、
尼 7:45 守門者有<u>沙龍</u>裔、<u>亞特</u>裔、<u>達們</u>裔、<u>亞谷</u>裔、<u>哈底大</u>裔、<u>朔拜</u>裔、共一百三十八人、
<h2> 殿役之人數
</h2>
尼 7:46 殿役 殿役原文作尼提甯下同有<u>西哈</u>裔、<u>哈蘇巴</u>裔、<u>答巴俄</u>裔、
尼 7:47 <u>基綠</u>裔、<u>西亞</u>裔、<u>巴頓</u>裔、
尼 7:48 <u>利巴拿</u>裔、<u>哈迦巴</u>裔、<u>薩買</u>裔、
尼 7:49 <u>哈難</u>裔、<u>吉德</u>裔、<u>迦哈</u>裔、
尼 7:50 <u>利亞雅</u>裔、<u>利汛</u>裔、<u>尼哥大</u>裔、
尼 7:51 <u>迦散</u>裔、<u>烏撒</u>裔、<u>巴西亞</u>裔、
尼 7:52 <u>比賽</u>裔、<u>米烏甯</u>人之裔、<u>尼普斯</u>人之裔、
尼 7:53 <u>巴卜</u>裔、<u>哈古巴</u>裔、<u>哈忽</u>裔、
尼 7:54 <u>巴洗律</u>裔、<u>米希大</u>裔、<u>哈沙</u>裔、
尼 7:55 <u>拔谷</u>裔、<u>西西拉</u>裔、<u>他瑪</u>裔、
尼 7:56 <u>尼細亞</u>裔、<u>哈提法</u>裔、
<h2> <u>所羅門</u>奴之人數
</h2>
尼 7:57 <u>所羅門</u>奴之子孫、有<u>瑣太</u>裔、<u>瑣斐列</u>裔、<u>比路大</u>裔、
尼 7:58 <u>雅拉</u>裔、<u>達昆</u>裔、<u>吉德</u>裔、
尼 7:59 <u>示法提雅</u>裔、<u>哈提勒</u>裔、<u>玻黑列哈斯巴音</u>裔、<u>亞們</u>裔、
尼 7:60 凡殿役與<u>所羅門</u>奴之子孫、共三百九十二人、○
<h2> 有數家譜系無考中有祭司家三
</h2>
尼 7:61 有自<u>特米拉</u>、<u>特哈薩</u>、<u>基綠</u>、<u>亞頓</u>、<u>音麥</u>而來者、不能述其宗族譜系、不知其屬<u>以色列</u>族否、
尼 7:62 即<u>第萊雅</u>裔、<u>多比雅</u>裔、<u>尼哥大</u>裔、共六百四十二人、
尼 7:63 祭司中有<u>哈巴雅</u>裔、<u>哥斯</u>裔、<u>巴西萊</u>裔、因其先祖娶<u>基列</u>人<u>巴西萊</u>之女為妻、故其裔以<u>巴西萊</u>之名、稱為<u>巴西萊</u>裔、
尼 7:64 此三家之人、尋其譜系而不得、故視為不潔、不容其為祭司、
尼 7:65 方伯謂之曰、不可食至聖之物、直至有祭司興、用烏陵與土明決疑、 用烏陵與土明決疑或作能問烏陵與土明○
<h2> 總記歸故土者之人數又記其攜回之奴婢牲畜之數
</h2>
尼 7:66 會眾共有四萬二千三百六十人、
尼 7:67 此外有其奴婢七千三百三十七人、中有謳歌之男女二百四十五人、
尼 7:68 有馬七百三十六、騾二百四十五、
尼 7:69 駝四百三十五、驢六千七百二十、○
<h2> 臚舉族長樂輸之財物
</h2>
尼 7:70 有數族長、為建殿宇輸貲、方伯輸金一千達利克、 達利克金圓名一達利克約銀六兩又獻盂五十、祭司之禮衣五百三十襲、
尼 7:71 更有族長輸金二萬達利克、銀二千二百彌拿、 一彌拿約五十兩為建殿之用、 為建殿之用或作納入製造庫
尼 7:72 民所輸者金二萬達利克、銀二千彌拿、祭司之禮衣六十七襲、
尼 7:73 於是祭司、<u>利未</u>人、守門者、謳歌者、民之一分、殿役、及<u>以色列</u>人眾、各居故邑、
尼 8:1 <h2><u>以色列</u>人大會祭司<u>以斯拉</u>於眾前誦讀律法書民眾敬聽</h2> 七月將至、<u>以色列</u>人已居故邑、民眾乃同心如一人、集於水門前之衢、請文士<u>以斯拉</u>攜<u>摩西</u>之律法書、即載主所命<u>以色列</u>人之律法者、
尼 8:2 七月朔日、祭司<u>以斯拉</u>攜律法書、至諸男女凡聽而能知之者會眾前、
尼 8:3 在水門前之衢、自朝至於日中、誦讀於諸男女凡能知之者前、 誦讀於諸男女凡能知之者前或作誦讀於諸男女及能知之孩提前眾民側耳細聽律法之書、
尼 8:4 眾為此事特製木臺、文士<u>以斯拉</u>立於其上、<u>瑪提提雅</u>、<u>示瑪</u>、<u>亞奈雅</u>、<u>烏利雅</u>、<u>希勒家</u>、<u>瑪西雅</u>、立其右、<u>毘大雅</u>、<u>米沙利</u>、<u>瑪基雅</u>、<u>哈順</u>、<u>哈拔大拿</u>、<u>撒迦利亞</u>、<u>米書蘭</u>、立其左、
尼 8:5 <u>以斯拉</u>立於眾民之上、展書在眾民目前、既展書、眾民肅然而起、
尼 8:6 <u>以斯拉</u>頌讚主至大之天主、眾民舉手應聲曰、阿們、阿們、遂鞠躬俯伏於地拜主、
尼 8:7 <u>耶書亞</u>、<u>巴尼</u>、<u>示利比</u>、<u>雅民</u>、<u>亞谷</u>、<u>沙比太</u>、<u>何第雅</u>、<u>瑪西雅</u>、<u>基利他</u>、<u>亞撒利雅</u>、<u>約撒拔</u>、<u>哈難</u>、<u>毘萊雅</u>、與<u>利未</u>人皆訓民、使明律法之意、民咸立於其所、
尼 8:8 朗誦天主律法之書、解說其義、使民洞悉所誦者、
<h2> 民聞律法之言自惕而哭<u>尼希米</u>與<u>以斯拉</u>慰之
</h2>
尼 8:9 民聞律法之言咸哭、方伯<u>尼希米</u>、為祭司之文士<u>以斯拉</u>、與訓民之<u>利未</u>人、告民曰、今乃主爾天主之聖日、勿悲哀哭泣、
尼 8:10 <u>尼希米</u>又告之曰、而往哉、食肥飲甘、有未備者、而分予之、此乃我主之聖日、勿憂、因主而樂、實為爾之護庇、
尼 8:11 <u>利未</u>人慰民眾曰、今乃聖日、當靜默、勿悲哀、
尼 8:12 民眾遂往而食飲、亦分以予人、且大喜樂、因明所訓之之言、
<h2> 民眾誠求明律
</h2>
尼 8:13 次日民眾之族長、及祭司、<u>利未</u>人、咸集、見文士<u>以斯拉</u>、欲明律法書所言、
尼 8:14 適見律法書載主命<u>摩西</u>云、<u>以色列</u>人、當在七月節期居於廬、
<h2> 守居廬節
</h2>
尼 8:15 亦當在各邑及<u>耶路撒冷</u>布告曰、而往於山、取油果樹枝、油木枝、岡拈樹枝、巴勒瑪樹枝、與各茂密之樹枝、遵所載者以構廬、
尼 8:16 民遂往取樹枝、各在屋之平頂上、或在院內、又在天主殿之院內、在水門衢、在<u>以法蓮</u>門衢、構廬、
尼 8:17 被擄而歸之眾、構廬以居其中、自<u>嫩</u>之子<u>約書亞</u>時、至於今日、<u>以色列</u>人從未有如此行、於是民大喜樂、
<h2> <u>以斯拉</u>於節期內日日讀律法之書
</h2>
尼 8:18 自首日至末日、<u>以斯拉</u>日日誦讀天主律法之書、民眾守節期歷七日、至八日有大會、循其常例、
尼 9:1 <h2><u>以色列</u>人聚集禁食自認己過及列祖之愆</h2> 是月二十四日、<u>以色列</u>人咸集、禁食、衣麻、蒙塵、
尼 9:2 <u>以色列</u>族與異邦人絕交、立而自認己罪及列祖之愆尤、
尼 9:3 是日書四分之一立於其所、誦主其天主律法之書、晝四分之一認罪、崇拜主其天主、
<h2> <u>利未</u>人頌禱主敬述主恩備言民惡
</h2>
尼 9:4 <u>利未</u>人<u>耶書亞</u>、<u>巴尼</u>、<u>甲篾</u>、<u>示巴尼</u>、<u>布尼</u>、<u>示利比</u>、<u>巴尼</u>、<u>基拿尼</u>、登臺大聲呼籲主其天主、
尼 9:5 <u>利未</u>人<u>耶書亞</u>、<u>甲篾</u>、<u>巴尼</u>、<u>哈沙尼</u>、<u>示利比</u>、<u>何第雅</u>、<u>示巴尼</u>、<u>毘他希</u>曰、爾曹當起、頌美主爾之天主、永世無盡、主歟、主之榮名、固當頌美、主之榮名、超乎一切頌美讚揚、
尼 9:6 惟主獨一、主造天與天上之天、並諸天象、造地與其上萬物、造諸海與其中所有、皆為主所保存、眾天使 眾天使原文作天之眾軍崇拜主、
尼 9:7 主天主歟、昔選<u>亞伯蘭</u>、導之出<u>迦勒底</u>之<u>吾珥</u>、賜名<u>亞伯拉罕</u>、
尼 9:8 主見其心誠信於主前、與之立約、許以<u>迦南</u>人、<u>赫</u>人、<u>亞摩利</u>人、<u>比利洗</u>人、<u>耶布斯</u>人、<u>革迦西</u>人之地、賜其苗裔、主為至義、已踐前言、
尼 9:9 我列祖在<u>伊及</u>受艱苦、主鑒之、在紅海呼籲、主聽之、
尼 9:10 <u>法老</u>及其臣僕國民狂傲、欺凌我列祖、為主所知、主顯異跡奇事以罰之、播揚大名、有如今日、
尼 9:11 主又為我列祖將 紅海中分、使彼過海、如行陸地、追之者主擲於深水、如石擲於急流、
尼 9:12 主晝以雲柱導之、夜以火柱照其當行之路、
尼 9:13 主降臨<u>西乃</u>山、自天訓之、賜以正直之典章、真實之律法、至善之條例、誡命、
尼 9:14 示之安息聖日、託主之僕<u>摩西</u>命之以誡命、條例、律法、
尼 9:15 其饑時、主賜糧降於天、其渴時、主為之使水出於磐、主亦命之往得所誓必賜之地、
尼 9:16 當時之民、即我列祖、狂妄強項、不聽主命、
尼 9:17 不欲順從、不追念主為其所行之奇事、強項背逆、自立一長、欲返為奴之地、惟主為天主赦宥、仁慈、矜憐、容忍、大施恩惠、仍不棄之、
尼 9:18 雖鑄牛犢、彼此曰、此即導爾出<u>伊及</u>之神、行大褻瀆之事、 行大褻瀆之事或作行事大干主怒下同
尼 9:19 主仍大施矜憐、不棄之於野、晝則雲柱仍不離、導之於路、夜則火柱仍不熄、照其當行之路、
尼 9:20 主又賜聖善之神以訓之、仍賜瑪拿、不絕於其口、賜之水飲、以止其渴、
尼 9:21 歷四十年、主養之於野、無所缺乏、其衣不敝、其足不腫、
尼 9:22 主賜之以邦國、使其四方得地、得<u>西宏</u>之地、<u>希實本</u>王之地、<u>巴珊</u>王<u>噩</u>之地、
尼 9:23 主使其苗裔蕃衍、如天星眾多、主導之入所許其列祖之地、得以為業、
尼 9:24 其苗裔入而獲地、主使居斯地之<u>迦南</u>人、敗於其前、將<u>迦南</u>人與<u>迦南</u>君王及斯地之居民、悉付於其手、使任意以待之、
尼 9:25 彼取鞏固之城邑、膏腴之土地、獲充於嘉物之宅、掘成之井、葡萄園、油果樹園、果木甚多、食之得飽而體胖、蒙主大恩而歡樂、
尼 9:26 乃彼不順、叛逆主、背棄主之律法、殺勸其歸主之眾先知、行大褻瀆之事、
尼 9:27 故主付之於敵手、加之以困苦、急難之時、彼呼籲主、主自天俯聽、大發矜憐、屢賜以救者、拯之脫於敵手、
尼 9:28 彼得平康後、復行惡於主前、主則棄之、使墮於敵手、為敵所轄制、彼悔改、呼籲主、主自天俯聽、屢發矜憐以救之、
尼 9:29 加以警戒、使復服主之律法、乃彼狂妄、不從主之誡命、干犯主之法度、人若遵之必得生、彼乃違背強項、不欲聽從、
尼 9:30 主寛容之、歷年已久、且以主之聖神、感諸先知警戒之、彼仍不聽、故主付之於異邦人手、
尼 9:31 惟主大發矜憐、不盡滅之、不盡棄之、因主乃仁慈矜憐之天主、
尼 9:32 我至大至能至可畏踐約施恩之天主歟、凡我列王、牧伯、祭司、先知、列祖、及主之民眾、自<u>亞述</u>列王之時、至於今日、所遭之患難、求主莫以為不足、
尼 9:33 我儕遭諸患難、主無不義、我儕行惡、主所行惟誠實、
尼 9:34 我列王、牧伯、祭司、列祖、不遵守主之律法、不聽從主之誡命、及主所警戒之言、
尼 9:35 彼在其國中、霑主所施之大恩、居主所賜廣大膏腴之地、其時、不欲事主、不改惡行、
尼 9:36 故我儕今為人服役、主以斯地賜我列祖、俾食其果、享其美產、乃我儕在斯地為人服役、
尼 9:37 我儕犯罪、主使異邦列王轄制我儕、斯地之豐產、為其所奪、彼任意轄制我儕之身、及我儕之牲畜、我儕實在大難之中、( [ 9:37 ] 編註：9:1-10:1相當於一般現代譯本的9:1-38)
尼 10:1 <h2>臚舉立約印名者</h2> 我儕因此諸事、立盟約、書於册、我之牧伯、<u>利未</u>人、祭司、皆鈐名、
尼 10:2 鈐名者乃<u>哈迦利</u>子方伯<u>尼希米</u>與<u>西底家</u>、
尼 10:3 <u>西萊雅</u>、<u>亞撒利雅</u>、<u>耶利米</u>、
尼 10:4 <u>巴述</u>、<u>亞瑪利</u>、<u>瑪基雅</u>、
尼 10:5 <u>哈突</u>、<u>示巴尼</u>、<u>瑪鹿</u>、
尼 10:6 <u>哈琳</u>、<u>米利末</u>、<u>俄巴底</u>、
尼 10:7 <u>但以理</u>、<u>近頓</u>、<u>巴錄</u>、
尼 10:8 <u>米書蘭</u>、<u>亞比雅</u>、<u>米雅民</u>、
尼 10:9 <u>瑪賽雅</u>、<u>壁該</u>、<u>示瑪雅</u>、以上皆祭司、
尼 10:10 又有<u>利未</u>人、即<u>亞撒尼</u>子<u>耶書亞</u>、<u>希拿達</u>裔、<u>賓內</u>、<u>甲篾</u>、
尼 10:11 又有其族兄弟<u>示巴尼</u>、<u>何第雅</u>、<u>基利他</u>、<u>毘萊雅</u>、<u>哈難</u>、
尼 10:12 <u>米加</u>、<u>利合</u>、<u>哈沙比</u>、
尼 10:13 <u>撒古珥</u>、<u>示利比</u>、<u>示巴尼</u>、
尼 10:14 <u>何第雅</u>、<u>巴尼</u>、<u>比尼努</u>、
尼 10:15 又有民之牧伯、即<u>巴錄</u>、<u>巴哈摩押</u>、<u>以攔</u>、<u>薩土</u>、<u>巴尼</u>、
尼 10:16 <u>布尼</u>、<u>押甲</u>、<u>比拜</u>、
尼 10:17 <u>亞多尼雅</u>、<u>比革瓦伊</u>、<u>亞丁</u>、
尼 10:18 <u>亞特</u>、<u>希西家</u>、<u>押朔</u>、
尼 10:19 <u>何第雅</u>、<u>哈順</u>、<u>比賽</u>、
尼 10:20 <u>哈拉</u>、<u>亞拿突</u>、<u>尼拜</u>、
尼 10:21 <u>抹比押</u>、<u>米書蘭</u>、<u>希悉</u>、
尼 10:22 <u>米示薩別</u>、<u>撒督</u>、<u>押杜亞</u>、
尼 10:23 <u>毘拉提</u>、<u>哈難</u>、<u>亞奈雅</u>、
尼 10:24 <u>何西</u>、<u>哈拿尼雅</u>、<u>哈述</u>、
尼 10:25 <u>哈羅黑</u>、<u>毘利哈</u>、<u>朔百</u>、
尼 10:26 <u>利宏</u>、<u>哈沙拿</u>、<u>瑪西雅</u>、
尼 10:27 <u>亞希雅</u>、<u>哈難</u>、<u>亞難</u>、
尼 10:28 <u>瑪鹿</u>、<u>哈琳</u>、<u>巴拿</u>、
尼 10:29 其餘之民、祭司、<u>利未</u>人、守門者、謳歌者、殿役、及凡與異邦人絕交從天主律法者、並其妻其子女、凡有知識能明者、
<h2> 立約欲守諸律法
</h2>
尼 10:30 皆從貴顯之同族、發誓立盟、必遵天主僕<u>摩西</u>所傳天主之律法、謹守遵行我主耶和華之一切誡命、律例、法度、
尼 10:31 不以我女嫁異邦人、不為我子娶異邦人之女、
尼 10:32 安息日、或聖日、異邦人若攜貨財食物售於我儕、我儕必不購之、每至七年、必休息、不耕不獲、不向負我債者索償、
尼 10:33 我儕亦為己定例、每歲人各輸銀一舍客勒三分之一、供我天主殿中之需、
尼 10:34 以備陳設餅、恆獻之素祭、恆獻之火焚祭、安息日、朔日、節期、所獻之祭、及所需別類之聖物、為<u>以色列</u>人所獻之贖罪祭、與凡我天主殿中所需者、
尼 10:35 我祭司、<u>利未</u>人、及民眾掣籤、每年何族於何時獻柴至我天主殿中、以燔於主我天主之祭臺上、循律法所載者、
尼 10:36 我儕又誓、每歲必以我田初登之土產、及各樹初實之果、奉於主殿、
尼 10:37 又循律法書所載者、將我初胎之男子、與首生之牲畜、及首生之牛羊、奉於我天主殿、給在我天主殿中供役事之祭司、
尼 10:38 又將新麥之屑、舉獻之禮物、各樹之果、並酒與油、攜於祭司、儲於我天主殿藏物之房中、又於我耕田各處、 處原文作邑將我田所產、為<u>利未</u>人取其什一、使<u>利未</u>人得所當得之什一、
尼 10:40 <u>以色列</u>人及<u>利未</u>人、當以所獻之榖、酒、油、運於藏聖所器皿之房、即供役之祭司、守門者、謳歌者、所居之處、如是、我儕不致遺棄我天主之殿、( [ 10:40 ] 編註：10:2-10:40相當於一般現代譯本的10:1-39)
尼 10:39 <u>利未</u>人得此什一時、祭司<u>亞倫</u>子孫中當有一人在側、<u>利未</u>人自所得什一中、復取其什一、獻於我天主殿、納於府庫、
尼 11:1 <h2>民長居<u>耶路撒冷</u>餘民十人中籤掣一人亦居此城</h2> 民長居<u>耶路撒冷</u>、餘民掣籤、每十人中、使一人來居聖城<u>耶路撒冷</u>、九人居他邑、
尼 11:2 凡願居<u>耶路撒冷</u>者、民為之祝福、
尼 11:3 <u>以色列</u>人、祭司、<u>利未</u>人、殿役、<u>所羅門</u>奴之子孫、居<u>猶大</u>諸邑、各歸故業故邑、此州之民長、居<u>耶路撒冷</u>者、臚列於左、
<h2> 臚舉其名
</h2>
尼 11:4 居<u>耶路撒冷</u>者、乃<u>猶大</u>人、<u>便雅憫</u>人、<u>猶大</u>人有<u>法勒斯</u>裔、<u>烏西雅</u>子<u>亞他雅</u>、<u>烏西雅</u>乃<u>撒迦利亞</u>子、<u>撒迦利亞</u>乃<u>亞瑪利</u>子、<u>亞瑪利</u>乃<u>示法提雅</u>子、<u>示法提雅</u>乃<u>瑪勒列</u>子、
尼 11:5 又有<u>巴錄</u>子<u>瑪西雅</u>、<u>巴錄</u>乃<u>谷何西</u>子、<u>谷何西</u>乃<u>哈賽雅</u>子、<u>哈賽雅</u>乃<u>亞大雅</u>子、<u>亞大雅</u>乃<u>約雅立</u>子、<u>約雅立</u>乃<u>撒迦利亞</u>子、<u>撒迦利亞</u>乃<u>示羅尼</u>子、
尼 11:6 居<u>耶路撒冷</u>之<u>法勒斯</u>裔、共四百六十八人、皆勇士、○
尼 11:7 <u>便雅憫</u>人有<u>米書蘭</u>子<u>撒路</u>、<u>米書蘭</u>乃<u>約葉</u>子、<u>約葉</u>乃<u>毘大雅</u>子、<u>毘大雅</u>乃<u>哥賴雅</u>子、<u>哥賴雅</u>乃<u>瑪西雅</u>子、<u>瑪西雅</u>乃<u>以鐵</u>子、<u>以鐵</u>乃<u>耶賽雅</u>子、
尼 11:8 其次有<u>迦拜</u>、<u>撒萊</u>等、共九百二十八人、
尼 11:9 <u>細基利</u>子<u>約珥</u>為其長、<u>西努亞</u>子<u>猶大</u>為副邑宰、○
尼 11:10 祭司中有<u>約雅立</u>子<u>耶大雅</u>、又有<u>雅斤</u>、
尼 11:11 又有天主殿之宰<u>希勒家</u>子<u>西萊雅</u>、<u>希勒家</u>乃<u>米書蘭</u>子、<u>米書蘭</u>乃<u>撒督</u>子、<u>撒督</u>乃<u>米拉約</u>子、<u>米拉約</u>乃<u>亞希突</u>子、
尼 11:12 又有其族兄弟在殿供役者、共八百二十二人、又有<u>耶羅罕</u>子<u>亞大雅</u>、<u>耶羅罕</u>乃<u>毘拉利</u>子、<u>毘拉利</u>乃<u>暗西</u>子、<u>暗西</u>乃<u>撒迦利亞</u>子、<u>撒迦利亞</u>乃<u>巴述</u>子、<u>巴述</u>乃<u>瑪基雅</u>子、
尼 11:13 又有其族兄弟為族長者、共二百四十二人、又有<u>亞薩列</u>子<u>亞瑪帥</u>、<u>亞薩列</u>乃<u>亞哈賽</u>子、<u>亞哈賽</u>乃<u>米實利末</u>子、<u>米實利末</u>乃<u>音麥</u>子、
尼 11:14 又有其族兄弟、俱勇士、共一百二十八人、<u>哈基多琳</u>子<u>薩比叠</u>為其長、○
尼 11:15 <u>利未</u>人中有<u>哈述</u>子<u>示瑪雅</u>、<u>哈述</u>乃<u>押利甘</u>子、<u>押利甘</u>乃<u>哈沙比</u>子、<u>哈沙比</u>乃<u>布尼</u>子、
尼 11:16 又有<u>沙比太</u>與<u>約撒拔</u>、司天主殿之外事、皆<u>利未</u>人之族長、
尼 11:17 又有<u>亞薩</u>曾孫、<u>颯底</u>孫、<u>米迦</u>子<u>瑪他尼</u>、於人祈禱時、為讚祝長、其同族人<u>八布</u>加副之、又有<u>耶度頓</u>曾孫、<u>迦拉</u>孫、<u>少母亞</u>子<u>押大</u>、
尼 11:18 在聖城之<u>利未</u>人、共二百八十四人、○
尼 11:19 守門者有<u>亞谷</u>、<u>達們</u>、與其族兄弟、守門者共一百七十二人、○
<h2> <u>以色列</u>餘民分居諸邑
</h2>
尼 11:20 其餘<u>以色列</u>人、祭司、<u>利未</u>人、咸居<u>猶大</u>諸邑、各在己業、
尼 11:21 殿役居<u>俄斐勒</u>、<u>西哈</u>與<u>基斯帕</u>為其長、
尼 11:22 <u>米迦</u>元孫、<u>瑪他尼</u>曾孫、<u>哈沙比</u>孫、<u>巴尼</u>子<u>烏西</u>、為居<u>耶路撒冷</u> <u>利未</u>人之長、謳歌者<u>亞薩</u>之裔、統理天主殿之事、
尼 11:23 此乃王命之者、王亦日賜祿於謳歌者、
尼 11:24 <u>猶大</u>子<u>謝拉</u>裔、<u>米示薩別</u>子<u>毘大希雅</u>、佐王以理民事、
尼 11:25 <u>猶大</u>人歸其鄉里、及其田畝者、居於<u>基列亞巴</u>與其鄉里、<u>底本</u>與其鄉里、<u>耶甲薛</u>與其鄉里、
尼 11:26 <u>耶書亞</u>、<u>摩拉大</u>、<u>伯帕列</u>、
尼 11:27 <u>哈薩書亞</u>、<u>別是巴</u>、與<u>別是巴</u>之鄉里、
尼 11:28 <u>細革拉</u>、<u>米哥拿</u>、與<u>米哥拿</u>之鄉里、
尼 11:29 <u>音臨門</u>、<u>瑣拉</u>、<u>耶末</u>、
尼 11:30 <u>撒挪亞</u>、<u>亞度蘭</u>、與屬此二地之鄉里、<u>拉吉</u>與其田畝、<u>亞西加</u>與其鄉里、<u>猶大</u>人所居之地、自<u>別是巴</u>直至<u>欣嫩</u>谷、
尼 11:31 <u>便雅憫</u>人所居之地、自<u>迦巴</u>起、居於<u>密抹</u>、<u>亞雅</u>、<u>伯特利</u>、與<u>伯特利</u>之鄉里、
尼 11:32 <u>亞拿突</u>、<u>挪伯</u>、<u>亞難尼</u>、
尼 11:33 <u>夏瑣</u>、<u>拉瑪</u>、<u>基他音</u>、
尼 11:34 <u>哈叠</u>、<u>西編</u>、<u>尼八拉</u>、
尼 11:35 <u>羅得</u>及<u>阿挪</u>、在匠人谷、
尼 11:36 <u>利未</u>人分居、有居<u>猶大</u>者、有居<u>便雅憫</u>者、
尼 12:1 <h2>臚舉與<u>所羅巴伯</u>等同歸故土之祭司與<u>利未</u>人</h2> 從<u>撒拉鐵</u>子<u>所羅巴伯</u>與<u>耶書亞</u>、歸 <u>耶路撒冷</u>之祭司、<u>利未</u>人、臚列於左、 祭司乃<u>西萊雅</u>、<u>耶利米</u>、<u>以斯拉</u>、
尼 12:2 <u>亞瑪利</u>、<u>瑪鹿</u>、<u>哈突</u>、
尼 12:3 <u>示迦尼</u>、<u>利宏</u>、<u>米利末</u>、
尼 12:4 <u>易多</u>、<u>近尼多</u>、<u>亞比雅</u>、
尼 12:5 <u>米雅民</u>、<u>瑪底雅</u>、<u>比勒迦</u>、
尼 12:6 <u>示瑪雅</u>、<u>約雅立</u>、<u>耶大雅</u>、
尼 12:7 <u>撒路</u>、<u>亞木</u>、<u>希勒家</u>、<u>耶大雅</u>、此諸祭司、在<u>耶書亞</u>時、為其本族兄弟之長、○
尼 12:8 <u>利未</u>人乃<u>耶書亞</u>、<u>賓內</u>、<u>甲篾</u>、<u>示利比</u>、<u>猶大</u>、<u>瑪他尼</u>、此<u>瑪他尼</u>與其兄弟、掌頌讚之事、 掌頌讚之事或作為讚祝長
尼 12:9 <u>八布加</u>、<u>烏尼</u>、及其同族兄弟、與之班列相向、 與之班列相向或作與之輪流值班○
尼 12:10 <u>耶書亞</u>生<u>約雅金</u>、<u>約雅金</u>生<u>以利雅實</u>、<u>以利雅實</u>生<u>耶何耶大</u>、
<h2> 記相繼為大祭司者
</h2>
尼 12:11 <u>耶何耶大</u>生<u>約拿單</u>、<u>約拿單</u>生<u>押度亞</u>、
尼 12:12 當<u>約雅金</u>時、為祭司族長者、臚列於左、<u>西萊雅</u>班 班或作族下同<u>米拉雅</u>、<u>耶利米</u>班<u>哈拿尼雅</u>、
尼 12:13 <u>以斯拉</u>班<u>米書蘭</u>、<u>亞瑪利</u>班<u>約哈難</u>、
尼 12:14 <u>米利古</u>班<u>約拿單</u>、<u>示巴尼</u>班<u>約瑟</u>、
尼 12:15 <u>哈琳</u>班<u>押拿</u>、<u>米拉約</u>班<u>希勒愷</u>、
尼 12:16 <u>易多</u>班<u>撒迦利亞</u>、<u>近頓</u>班<u>米書蘭</u>、
尼 12:17 <u>亞比雅</u>班<u>細革利</u>、<u>米拿民</u>班與<u>摩亞底</u>班<u>毘勒太</u>、
尼 12:18 <u>比勒迦</u>班<u>少母亞</u>、<u>示瑪雅</u>班<u>約拿單</u>、
尼 12:19 <u>約雅立</u>班<u>瑪他乃</u>、<u>耶大雅</u>班<u>烏西</u>、
尼 12:20 <u>撒萊</u>班<u>加萊</u>、<u>亞木</u>班<u>希伯</u>、
尼 12:21 <u>希勒家</u>班<u>哈沙比</u>、<u>耶大雅</u>班<u>拿坦業</u>、○
尼 12:22 當<u>以利雅實</u>、<u>耶何耶大</u>、<u>約哈難</u>、 又名約拿單<u>押度亞</u>時、<u>利未</u>人之諸族長、載入册中、<u>巴西</u>王<u>大利烏</u>時、祭司諸長亦載入册中、 巴西王大利烏時祭司諸長亦載入册中或作祭司諸長亦載入册中直至巴西王大利烏時
<h2> 臚舉數<u>利未</u>族長
</h2>
尼 12:23 <u>利未</u>人之諸族長、載於歷代志畧、直至<u>以利雅實</u>子<u>約哈難</u>時、
尼 12:24 <u>利未</u>人族長乃<u>哈沙比</u>、<u>示利比</u>、<u>甲篾</u>子<u>耶書亞</u>、其同族兄弟與之相對列班、班與班相對立、頌美讚揚主、循天主僕<u>大衛</u>所定之例、
尼 12:25 <u>瑪他尼</u>、<u>八布加</u>、<u>俄巴底</u>、<u>米書蘭</u>、<u>達捫</u>、<u>亞谷</u>、皆循班守門、立於門內之房、
尼 12:26 以上所載諸人、皆與<u>約薩達</u>孫<u>耶書亞</u>子<u>約雅金</u>、與方伯<u>尼希米</u>、並為祭司之文士<u>以斯拉</u>同時、○
<h2> 城垣建畢行告成禮
</h2>
尼 12:27 <u>耶路撒冷</u>城垣告成、民在<u>利未</u>人所居各處、招<u>利未</u>人至<u>耶路撒冷</u>、欲歡呼讚揚、謳歌、擊鈸、鳴琴、鼓瑟、行告成禮、
尼 12:28 所有謳歌者、遂自<u>耶路撒冷</u>四周之鄉里、自<u>尼陀法</u>鄉村、自<u>吉甲</u>地、自<u>迦巴</u>及<u>押瑪弗</u>之田野、咸集、蓋謳歌者為己立鄉村於<u>耶路撒冷</u>之四周、
尼 12:29 a
尼 12:30 祭司與<u>利未</u>人自潔、亦潔民與城門及城垣、○
尼 12:31 我 <u>尼希米</u>遂使<u>猶大</u>諸牧伯登城垣、又使歌頌者分為二大群、行於城垣上、一群右往、向糞廠門、
尼 12:32 隨之者<u>何沙雅</u>、及<u>猶大</u>牧伯之半、
尼 12:33 又有<u>亞撒利雅</u>、<u>以斯拉</u>、<u>米書蘭</u>、
尼 12:34 <u>猶大</u>、<u>便雅憫</u>、<u>示瑪雅</u>、<u>耶利米</u>、
尼 12:35 又有屬祭司族者數人、咸執角、即<u>約拿單</u>子<u>撒迦利亞</u>、<u>約拿單</u>乃<u>示瑪雅</u>子、<u>示瑪雅</u>乃<u>瑪他尼</u>子、<u>瑪他尼</u>乃<u>米該雅</u>子、<u>米該雅</u>乃<u>撒古珥</u>子、<u>撒古珥</u>乃<u>亞薩</u>子、
尼 12:36 又有<u>撒迦利亞</u>之同族兄弟<u>示瑪雅</u>、<u>亞撒列</u>、<u>米拉萊</u>、<u>基拉萊</u>、<u>瑪艾</u>、<u>拿坦業</u>、<u>猶大</u>、<u>哈拿尼</u>、俱執天主僕<u>大衛</u>之樂器、文士<u>以斯拉</u>為其前導、
尼 12:37 至泉門、由相對之階登<u>大衛</u>之城、登城垣之高處、在<u>大衛</u>之宮以上、乃東往、至水門、
尼 12:38 歌頌者、一群左往、我與民之半、在城垣上隨其後、過近爐之戍樓、至廣城之所、
尼 12:39 過<u>以法蓮</u>門、舊門、魚門、<u>哈拿業</u>之戍樓、<u>米亞</u>之戍樓、至羊門、至獄門而止、
尼 12:40 於是、歌頌者二群立於天主之殿中、 中或作旁我與牧伯之半偕立、
尼 12:41 祭司<u>以利亞金</u>、<u>瑪西雅</u>、<u>米拿民</u>、<u>米該雅</u>、<u>以利約乃</u>、<u>撒迦利亞</u>、<u>哈拿尼雅</u>、俱執角、
尼 12:42 又有<u>瑪西雅</u>、<u>示瑪雅</u>、<u>以利亞撒</u>、<u>烏西</u>、<u>約哈難</u>、<u>瑪基雅</u>、<u>以攔</u>、<u>以謝</u>、謳歌者遂舉聲謳歌、<u>伊斯拉希雅</u>為其長、
尼 12:43 是日、眾獻大祭、無不喜樂、蓋天主使之喜樂不勝、婦女孩提亦皆喜樂、<u>耶路撒冷</u>民喜樂之聲、聞於遠處、○
<h2> 祭司及<u>利未</u>人所得之物當儲於庫房
</h2>
尼 12:44 當時 我命人司庫房、將歸祭司及<u>利未</u>人之禮物、即循常例於屬各邑之田中所得者、如舉獻之土產、初實之物、及所輸之什一、儲於其中、蓋<u>猶大</u>為祭司及<u>利未</u>人而喜、因見其侍立供役、
<h2> <u>尼希米</u>使人司理此事<u>猶大</u>人見祭司及<u>利未</u>人皆盡厥職則喜
</h2>
尼 12:45 又謹守事其天主所當守者、並守一切潔禮、謳歌者、守門者、亦如是盡職、循<u>大衛</u>及其子<u>所羅門</u>所定之例、
尼 12:46 昔在<u>大衛</u>與<u>亞薩</u>時、有謳歌長司讚美頌揚天主之事、
尼 12:47 今在<u>所羅巴伯</u>及<u>尼希米</u>時、<u>以色列</u>人眾、日以謳歌者、守門者、所當得者給之、又區別禮物給<u>利未</u>人、<u>利未</u>人亦區別禮物給<u>亞倫</u>子孫、
尼 13:1 <h2>民間律法遂擯去異族</h2> 當日、人誦<u>摩西</u>書、俾民俱聞、遇書中所載云、<u>亞捫</u>人、<u>摩押</u>人、永不得入天主之會、
尼 13:2 因昔日不以餅以水迎餽<u>以色列</u>人、乃賄<u>巴蘭</u>來而詛之、惟我天主變詛為祝、
尼 13:3 民聞律法、則使一切異族之人、離<u>以色列</u>民、
<h2> <u>尼希米</u>由王所返<u>耶路撒冷</u>見聖殿有非聖之物遂命掃除
</h2>
尼 13:4 先是祭司<u>以利雅實</u>、司我天主殿之庫房者、與<u>多比雅</u>聯姻、 或作先是祭司以利雅實使多比雅同族人司我天主殿之庫房
尼 13:5 為<u>多比雅</u>備一巨房、昔時素祭物、乳香、器皿、及<u>利未</u>人、謳歌者、守門者、所得什一之榖、酒、油、並祭司所得舉獻之禮物、俱藏其房中、
尼 13:6 斯時、我不在<u>耶路撒冷</u>、蓋<u>巴比倫</u>王<u>亞達薛西</u>三十二年、我返王所、越時未久、蒙王之許 復往<u>耶路撒冷</u>、
尼 13:7 既至<u>耶路撒冷</u>、乃知<u>以利雅實</u>為<u>多比雅</u>在天主殿之院內、備房之惡事、
尼 13:8 我甚不悅、以<u>多比雅</u>之家具、拋於房外、
尼 13:9 命人潔其房、以天主殿之器皿、素祭物、乳香等物、仍藏其中、
<h2> <u>利未</u>人因民不以其所應得者予之不復供役於殿各歸故鄉田畝<u>尼希米</u>為此事責諸民長遂集<u>利未</u>人使仍供其職
</h2>
尼 13:10 我亦知<u>利未</u>人所應得之分、民不給之、故供役之<u>利未</u>人與謳歌者、各歸其田里、
尼 13:11 我斥責諸民長曰、天主之殿、何為遺棄、遂招集<u>利未</u>人、使仍供其職、
尼 13:12 <u>猶大</u>人眾以榖、酒、油之什一、攜入府庫、
尼 13:13 我使祭司<u>示利米</u>、文士<u>撒督</u>、及<u>利未</u>人<u>毘大雅</u>、為庫官、以司府庫、<u>瑪他尼</u>孫<u>撒古珥</u>子<u>哈難</u>助之、此數人甚忠、將民所進者分於同族兄弟、即其職也、
尼 13:14 惟願我天主因此事垂念我、我為我天主之殿竭力、使人各供其職、求主勿沒我此善、○
<h2> <u>尼希米</u>見有人犯安息日遂設法以閑其失
</h2>
尼 13:15 當時、我見<u>猶大</u>地、有人於安息日、踐葡萄於壓酒處、運禾束、又以酒、葡萄、無花果、及別類之物、負載於驢、於安息日攜入<u>耶路撒冷</u>、我戒之、不可於此日鬻食物、
尼 13:16 有<u>推羅</u>人居<u>耶路撒冷</u>、攜魚與各種貨物、安息日鬻於<u>猶大</u>人、
尼 13:17 我斥責<u>猶大</u>諸顯者、謂之曰、爾行不法、犯安息日何耶、
尼 13:18 昔列祖亦如斯行、我天主以此諸災、降於我儕及此城、今爾犯安息日、使<u>以色列</u>人干主怒尤甚、
尼 13:19 厥後安息日前一日、<u>耶路撒冷</u>城門中方昏時、我命人閉扉、必俟踰安息日始啟、又使我之僕守於門側、免有人於安息日負載入城、
尼 13:20 有商賈與鬻各物者、一二次宿於<u>耶路撒冷</u>城外、
尼 13:21 我警戒之、謂之曰、何為宿於城下、 宿於城下原文作對城而宿如再行此、我必執爾、 我必執爾或作我必醫治爾原文作我必向爾伸手自此以後、安息日彼不復來、
尼 13:22 我命<u>利未</u>人自潔己身、來守城門、守安息日為聖日、求我天主因此事垂念我、循主之恩憐憫我、○
<h2> <u>尼希米</u>見有人娶異族女為妻乃嚴懲之禁毋再犯
</h2>
尼 13:23 斯時我見有<u>猶大</u>人娶<u>亞實突</u>女、<u>亞捫</u>女、<u>摩押</u>女為妻、
尼 13:24 其子所言者、半為<u>亞實突</u>言、不能言<u>猶大</u>言、但雜言各族之言、
尼 13:25 我斥責之、咒詛之、撻其數人、拔其髮、使之指天主而誓、必不以女嫁異邦人、不娶其女為妻、為媳、
尼 13:26 謂之曰、昔<u>以色列</u>王<u>所羅門</u>、亦因斯事犯罪、在列國中、無王可比、為其天主所愛、天主立之為<u>以色列</u>王、然異邦之女、誘之獲罪、
尼 13:27 豈可任爾行此大不法之事、娶異邦之女、干犯我天主乎、
尼 13:28 大祭司<u>以利雅實</u>子<u>耶何耶大</u>、其子之一、為<u>和倫</u>人<u>參巴拉</u>之壻、故我逐之離我、
尼 13:29 彼污祭司之職、背祭司及<u>利未</u>人之約、求我天主記其罪、
尼 13:30 如是、我潔之、使離異邦人、又立祭司與<u>利未</u>人之班次、使之各盡厥職、
尼 13:31 亦使民屆期獻柴、獻初實之土產、求我天主垂念我、施恩於我、
斯 1:1 <h2><u>亞哈隨魯</u>王大設筵宴</h2><u>亞哈隨魯</u>王統轄一百二十七州、自<u>印度</u>至<u>古實</u>、在<u>書珊</u>城建都、坐其國位、
斯 1:2 a
斯 1:3 在位之三年、為諸牧伯及臣僕設宴、<u>巴西</u> <u>瑪代</u>之將帥、與各州之顯者及方伯、咸在其前、
斯 1:4 以其國之富、及其大位之榮、顯示多日、共十有八旬、
斯 1:5 是日後、王又為居<u>書珊</u>城大小之民、設宴七日、在御園之宮院中、
斯 1:6 有白色藍色枲布之帷幔、 或作有白綠藍三色之帷幔以白色紫色之繩、由銀環中、繫於白石 白石或作漢白玉下同柱、有金銀之床榻、設於華石、 華石或作水石白石、彩石、黑石、 黑石或作雲母石所鋪之地、
斯 1:7 以金酒具賜酒、酒具多式、御酒甚多、足顯王之富有、 富有或作體制下同
斯 1:8 飲酒有令、不強人飲、王命宮之一切臣宰、任人各隨己意、
斯 1:9 王后<u>瓦實提</u>、在<u>亞哈隨魯</u>王宮中、為婦女設宴、
<h2> 命王后<u>瓦實提</u>至御前后弗肯王大怒
</h2>
斯 1:10 第七日、<u>亞哈隨魯</u>王飲酒半酣、諭常侍王前之宦官七人、<u>米戶曼</u>、<u>比斯他</u>、<u>哈波拿</u>、<u>比革他</u>、<u>亞拔他</u>、<u>西達</u>、<u>甲迦</u>、
斯 1:11 請王后<u>瓦實提</u>、首戴后冕、至王前、使臣民得見其美、蓋后貌甚美也、
斯 1:12 王后不願遵宦官所傳之王命、王甚怒、中心如焚、
斯 1:13 平素王有事、必問知例明法之人、時、王之左右有<u>甲示拿</u>、<u>示達</u>、<u>押瑪他</u>、<u>他施斯</u>、<u>米力</u>、<u>瑪西拿</u>、<u>米母干</u>、皆達時務哲士也、乃<u>巴西</u> <u>瑪代</u>之七牧伯、常覲王面、在國中居上位者、今王后<u>瓦實提</u>不遵宦官所傳之王命、王問之循例當如何處之、
<h2> 用<u>米母干</u>之言廢后<u>瓦實提</u>下詔使人於家中以夫為主
</h2>
斯 1:14 a
斯 1:15 a
斯 1:16 <u>米母干</u>在王及諸牧伯前、曰、王后<u>瓦實提</u>所行、非獨待<u>亞哈隨魯</u>王不善、亦且有損於王各州之臣民、
斯 1:17 人必傳言、<u>亞哈隨魯</u>王命王后<u>瓦實提</u>至王前、王后不至、天下諸婦、既知王后所行、必藐視其夫、<u>巴西</u>與<u>瑪代</u>命婦聞王后所行、必述於夫前、自此以後、必大開藐視忿怒之端、
斯 1:18 a
斯 1:19 王如以臣言為然、可降詔載入<u>巴西</u> <u>瑪代</u>之例中、永不更易、不容<u>瓦實提</u>復至王前、以其后位賜愈於彼之人、
斯 1:20 王國廣大、王詔遍宣通國、則天下諸婦、無論貴賤、必尊其夫、
斯 1:21 王與諸臣以<u>米母干</u>言為善、王遂循此言而行、
斯 1:22 頒詔於屬王之各州、循各州各民之文字方言、使夫為主於家、各用本國之方言而言、 各用本國之方言而言或作此詔用各民之方言而宣告
斯 2:1 <h2>召選美女入宮王所寵者册立為后</h2> 此事之後、<u>亞哈隨魯</u>王怒既息、則追思<u>瓦實提</u>及其所行、並為其所定之事、
斯 2:2 王之侍臣曰、莫若為王尋美貌之處女數人、
斯 2:3 王可設官於國之各州、俾集美貌之處女、咸至<u>書珊</u>城、入後宮、交付掌 宮中女之宦官<u>希該</u>、賜以香品、薰沐其身、
斯 2:4 王所悅之女、可立為王后、以代<u>瓦實提</u>、王以為善、遂循此而行、○
斯 2:5 <u>書珊</u>城有<u>猶大</u>人、名<u>末底改</u>、乃<u>便雅憫</u>支派、<u>基士</u>曾孫、<u>示每</u>孫、<u>睚珥</u>子、
斯 2:6 昔<u>巴比倫</u>王<u>尼布甲尼撒</u>、自<u>耶路撒冷</u>擄<u>猶大</u>王<u>耶歌尼雅</u>、以及其民、<u>末底改</u>亦在其中、
<h2> <u>末底改</u>撫養其叔之女<u>以斯帖</u>
</h2>
斯 2:7 <u>末底改</u>叔之女<u>哈大沙</u>、又名<u>以斯帖</u>、容貌美麗、其父母已歿、因無父母、<u>末底改</u>撫養之、視若己女、
<h2> <u>以斯帖</u>入宮宦官<u>希該</u>優待之
</h2>
斯 2:8 王詔既頒、有少女眾多、集於<u>書珊</u>城、交付<u>希該</u>、<u>以斯帖</u>亦納入宮、交付掌 宮中女之<u>希該</u>、
斯 2:9 <u>希該</u>見<u>以斯帖</u>、則悅之、惠顧之、速給以薰沐之香品、及日之所需、 日之所需原文作當得之分又由王宮以所應得之侍女七人予之、使其與侍女居於後宮之佳所、
斯 2:10 <u>以斯帖</u>遵<u>末底改</u>所囑、不以屬何民何族告人、
斯 2:11 <u>末底改</u>日往來於王宮院外、欲知<u>以斯帖</u>安否、並欲知如何待之、
<h2> 女子見王有薰沐定例
</h2>
斯 2:12 眾女依次覲<u>亞哈隨魯</u>王、循定例、先薰沐十二月、六月用沒藥油、六月用香品、及女子薰沐其身之他物、然後女人覲王、女出後宮入王宮時、凡其所欲、無不給之、
斯 2:13 a
斯 2:14 夕往朝返、居第二女院、歸王之宦官、掌妃嬪之<u>沙甲</u>所掌、不復覲王、惟有王悅之者、則以名召之、
斯 2:15 <u>末底改</u>叔<u>亞比孩</u>之女<u>以斯帖</u>、即<u>末底改</u>所撫養、視若己女者、依次當入宮覲王時、除王之宦官掌 宮中女之<u>希該</u>、所命予之者外、一無所求、凡見之者無不悅之、
<h2> 王優寵<u>以斯帖</u>立為后代<u>瓦實提</u>
</h2>
斯 2:16 <u>亞哈隨魯</u>王七年十月、即提別月、<u>以斯帖</u>選入王宮、
斯 2:17 王愛<u>以斯帖</u>過於諸妃嬪、<u>以斯帖</u>在王前蒙恩寵、較諸處女更甚、王以后冕冠之、立為后、以代<u>瓦實提</u>、
斯 2:18 王緣<u>以斯帖</u>故、 王緣以斯帖故或作王立以斯帖為后時為諸牧伯及臣僕、設盛宴、豁免各州之租稅、又循王之富有、大頒賞賚、
斯 2:19 後、復集處女 入宮、<u>末底改</u>坐於御門、
斯 2:20 <u>以斯帖</u>遵<u>末底改</u>所囑、不以屬何族何民告人、仍遵<u>末底改</u>之言、與撫養之時無異、
<h2> 有二宦官謀欲弒王<u>末底改</u>得知遂宣其謀其事載於歷代王記
</h2>
斯 2:21 <u>末底改</u>坐於御門時、有守門者、王之二宦官<u>辟探</u>與<u>提列</u>怨<u>亞哈隨魯</u>王、謀欲弒之、
斯 2:22 <u>末底改</u>知之、以告王后<u>以斯帖</u>、<u>以斯帖</u>以<u>末底改</u>之言述於王、
斯 2:23 究察之得其實、懸二人於木、以此事載入歷代王記、 以此事載入歷代王記或作以此事當王前載入歷代記畧
斯 3:1 <h2><u>哈曼</u>見寵於王<u>末底改</u>藐視之<u>哈曼</u>乃謀滅<u>末底改</u>同族之<u>猶大</u>人以洩其忿</h2> 此事之後、<u>亞哈隨魯</u>王擢<u>亞甲</u>族<u>哈米大他</u>子<u>哈曼</u>、賜以大爵、升舉之、使其位高於諸牧伯、
斯 3:2 御門行走 行走或作待命下同之王臣、跪拜<u>哈曼</u>、因王有命、惟<u>末底改</u>不跪不拜、
斯 3:3 御門行走之王臣、問<u>末底改</u>曰、爾奚違王命、
斯 3:4 眾日勸<u>末底改</u>、<u>末底改</u>不聽、且以己為<u>猶大</u>人告之、眾以告<u>哈曼</u>、欲觀<u>末底改</u>猶言不跪否、
斯 3:5 <u>哈曼</u>見<u>末底改</u>不跪不拜、則怒甚、
斯 3:6 <u>末底改</u>屬何族、眾已告<u>哈曼</u>、<u>哈曼</u>以為僅陷<u>末底改</u>一人、猶微事耳、乃欲將<u>亞哈隨魯</u>王通國所有<u>末底改</u>同族之<u>猶大</u>人、翦滅之、
<h2> <u>哈曼</u>命掣籤諏吉
</h2>
斯 3:7 <u>亞哈隨魯</u>王十二年正月、即尼散月、<u>哈曼</u>使人掣普珥、普珥即籤也、占何月何日為吉、自正月而下、占得十二月、即亞達月、
<h2> 奏參<u>猶大</u>人於王前王遂下旨滅眾<u>猶大</u>人
</h2>
斯 3:8 <u>哈曼</u>遂奏<u>亞哈隨魯</u>王曰、有一種民焉、散處王國各州之民中、其法律異於萬民、亦不守王之法律、若容之、實不便於王、
斯 3:9 如王以臣言為善、可降詔翦滅之、我以 以原文作權銀一萬他連得、  一他連得約一千二百三十兩付於掌國帑者納入王庫、
斯 3:10 於是王脫指環、 按指環上鐫以印王凡有詔用以印之為徵信賜人為立相之據賜<u>猶大</u>人之敵<u>亞甲</u>族<u>哈米大他</u>子<u>哈曼</u>、
斯 3:11 王謂<u>哈曼</u>曰、斯銀仍歸爾、斯民亦付爾、可隨意而行、
斯 3:12 正月十三日、遂召王之繕寫、循<u>哈曼</u>所囑、以各州各族之文字方言、託<u>亞哈隨魯</u>王之名書詔、傳於各州之大臣、方伯、與各族之族長、各民之民長、並以王之指環印之、
斯 3:13 以詔付驛卒、傳於各州、命將<u>猶大</u>人、無論老少、嬰孩、婦女、在一日內、在十二月、即亞達月十三日、盡翦除、殺戮、剿滅、並取其貨財、
斯 3:14 鈔錄此詔、頒行各州、宣告各族、使之預備、以待是日、
斯 3:15 王命孔急、驛卒勿促啟行、此詔亦宣示於<u>書珊</u>城、王與<u>哈曼</u>坐而飲、<u>書珊</u>城之民、無不惶恐、
斯 4:1 <h2><u>末底改</u>與眾<u>猶大</u>人因此事哭泣悲哀</h2> <u>末底改</u>既知此事、自裂其衣、衣麻蒙塵、遍行城中、大聲哀號痛哭、
斯 4:2 至御門前 乃止、因衣麻者不得入御門、
斯 4:3 王之詔命所至之各州各地、<u>猶大</u>人俱大哀痛、禁食、哭泣、悲號、衣麻蒙塵者甚眾、
斯 4:4 后<u>以斯帖</u>之侍女及宦官來、以此事告之、后甚驚惶、 甚驚惶或作甚憂送衣於<u>末底改</u>衣之、欲其去麻衣、<u>末底改</u>不受、
<h2> <u>以斯帖</u>聞此事使人往詰其由<u>末底改</u>遂以情告並祈其見王為本族求恩
</h2>
斯 4:5 <u>以斯帖</u>召王所命侍己之宦官名<u>哈他革</u>者、遣之問<u>末底改</u>所為何故、
斯 4:6 <u>哈他革</u>出、至御門前之衢、見<u>末底改</u>、
斯 4:7 <u>末底改</u>以所遇之事、述於<u>哈他革</u>、亦告之<u>哈曼</u>為滅<u>猶大</u>人、願以若干銀輸於王庫、
斯 4:8 <u>書珊</u>城中王詔已頒、欲滅<u>猶大</u>人、<u>末底改</u>以詔稿付<u>哈他革</u>、請呈於<u>以斯帖</u>前、勸其見王、為同族人、在王前哀乞懇求、
斯 4:9 <u>哈他革</u>返、以<u>末底改</u>言告<u>以斯帖</u>、
<h2> <u>以斯帖</u>以定例推辭<u>末底改</u>用厲言警之
</h2>
斯 4:10 <u>以斯帖</u>命<u>哈他革</u>告<u>末底改</u>曰、
斯 4:11 王之一切臣僕、及王各州之民眾、皆知有常例、不蒙王命、擅入內院覲王者、無論男女、必殺無赦、惟王向之舉金圭、則可保命、我未蒙王召、已三旬矣、
斯 4:12 人以<u>以斯帖</u>言告<u>末底改</u>、
斯 4:13 <u>末底改</u>託人答<u>以斯帖</u>曰、勿以為因爾居王宮、必得保全、不至與諸<u>猶大</u>人偕亡、
斯 4:14 此時、爾若緘默不言、<u>猶大</u>人或自他處得解脫救援、爾與爾父家必皆滅亡、其時難保爾仍居后位、 或作爾居后位正為欲爾救我族今日之難亦未可知爾若緘默不言猶大人或自他處得解脫救援爾與父家必皆滅亡
<h2> <u>以斯帖</u>命<u>末底改</u>率<u>猶大</u>人禁食祈禱自定己意見王求恩
</h2>
斯 4:15 <u>以斯帖</u>使人復告<u>末底改</u>曰、
斯 4:16 爾往集<u>書珊</u>城所有之<u>猶大</u>人、為我禁食三晝夜、不食不飲、我與侍女亦如是禁食、然後我違例入而覲王、我若亡則亡矣、
斯 4:17 <u>末底改</u>遂往、循<u>以斯帖</u>所命而行、
斯 5:1 <h2>王后<u>以斯帖</u>朝服見王王施恩伸金圭后請王率<u>哈曼</u>赴筵</h2> 至第三日、<u>以斯帖</u>衣朝服、入王宮內院、至殿前而立、王在殿中坐於寶座、與殿門相對、
斯 5:2 王見后<u>以斯帖</u>立於院中、特加恩寵、向之舉所執之金圭、<u>以斯帖</u>遂前、捫圭頭、
斯 5:3 王謂之曰、后<u>以斯帖</u>、爾何所欲、爾何所求、即國之半亦必賜爾、
斯 5:4 <u>以斯帖</u>曰、我今日為王設筵、王若樂允、願王使<u>哈曼</u>隨王赴筵、
<h2> 王許以必允所求后又請王詰朝率<u>哈曼</u>赴筵
</h2>
斯 5:5 王命曰、速召<u>哈曼</u>、俾行如后所言、於是王與<u>哈曼</u>偕赴<u>以斯帖</u>所設之筵、
斯 5:6 宴飲之時、王謂<u>以斯帖</u>曰、爾何所欲、必以賜爾、爾所何求、即國之半亦必賜爾、 亦必賜爾原文作亦必行之
斯 5:7 <u>以斯帖</u>對曰、我有所欲、我有所求、
斯 5:8 我若蒙恩於王前、王若樂允、賜我所欲、行我所求、我明日將為王與<u>哈曼</u>復設筵、願王使<u>哈曼</u>隨王赴筵、我乃遵王命 以所求奏告王、
<h2> <u>哈曼</u>因蒙寵愛心驕氣傲見<u>末底改</u>仍藐視己遂甚忿怒
</h2>
斯 5:9 是日<u>哈曼</u>欣喜歡悅而出、但見<u>末底改</u>在御門不起、身亦不動、遂向<u>末底改</u>甚怒、
斯 5:10 強忍而歸、遣人召其友、及其妻<u>西勒</u>至、
斯 5:11 將其富厚之榮、子女之繁、及王擢而升之、超乎諸牧伯群臣之上、一切告之、
斯 5:12 又曰、后<u>以斯帖</u>設筵、於我之外、不容人偕王赴筵、明日后又請我偕王赴筵、
斯 5:13 然我每見坐於御門之<u>猶大</u>人<u>末底改</u>、則不以此一切為樂、
<h2> <u>哈曼</u>聽妻友之言以立木欲請王懸<u>末底改</u>於其上
</h2>
斯 5:14 其妻<u>西勒</u>與其諸友謂之曰、爾可立一木、高五十尺、明日求王、懸<u>末底改</u>於其上、然後爾可歡然偕王赴筵、<u>哈曼</u>以此言為善、遂使立木、
斯 6:1 <h2>歷代志畧讀於王前王得知<u>末底改</u>宣洩謀弒之事遂立意厚賞之</h2> 是夜、王不得寢、命取歷代志畧、誦於王前、
斯 6:2 其中載云、守御門者、王之二宦官<u>辟探</u>、<u>提列</u>、謀欲弒<u>亞哈隨魯</u>王、<u>末底改</u>洩其事、使王知之、
斯 6:3 王問曰、<u>末底改</u>有此功、當日有何尊榮爵位加之乎、侍王之臣僕曰、未得何賞、
<h2> <u>哈曼</u>適至欲請王懸<u>末底改</u>王詰以榮人宜如何<u>哈曼</u>乃告之王遂命<u>哈曼</u>循言而行
</h2>
斯 6:4 時、<u>哈曼</u>適至王宮之外院、欲求王懸<u>末底改</u>於所立之木、王問曰、誰在院中、王之臣僕曰、<u>哈曼</u>立於院、王曰、可使之入、
斯 6:5 a
斯 6:6 <u>哈曼</u>入、王問之曰、王欲榮人當如何、<u>哈曼</u>意謂、王欲榮者、非我其誰、
斯 6:7 遂奏王曰、王欲榮人、
斯 6:8 可備王衣之朝服、王乘之御馬、王首戴之王冕、
斯 6:9 以服與馬付於王臣中最顯者、俾以服衣王所榮之人、又使之乘馬、導之邑衢、宣告其前云、王所榮之人、待之如是、
斯 6:10 王命<u>哈曼</u>曰、爾速取服與馬、循爾所言、行於坐御門之<u>猶大</u>人<u>末底改</u>、凡爾所言、勿少欠缺、
斯 6:11 <u>哈曼</u>遂取服與馬、以服衣<u>末底改</u>、使之乘馬、導之邑衢、宣告其前云、王所榮之人、待之如是、
<h2> <u>哈曼</u>憂鬱而歸以所遇之事告其妻友其妻友告以終必取戾敗亡
</h2>
斯 6:12 後、<u>末底改</u>仍返御門、<u>哈曼</u>心憂首蒙、急歸其家、
斯 6:13 以所遇之事、告其妻<u>西勒</u>及其諸友、其智友及其妻<u>西勒</u>曰、爾既屈辱於<u>末底改</u>前、如彼果屬<u>猶大</u>族、爾必不能勝之、終必取戾敗亡、
斯 6:14 與言時、王之宦官至、請<u>哈曼</u>急赴<u>以斯帖</u>所設之筵、
斯 7:1 <h2>王率<u>哈曼</u>重赴后筵宴時后為己與本族求救於王面咎<u>哈曼</u> <u>哈曼</u>甚驚懼</h2> 王與<u>哈曼</u>又赴后<u>以斯帖</u>之筵、
斯 7:2 此日飲宴時、王復問<u>以斯帖</u>曰、后<u>以斯帖</u>、爾何所欲、必以賜爾、爾何所求、即國之半亦必賜爾、 亦必賜爾原文作亦必行之
斯 7:3 后<u>以斯帖</u>曰、我若蒙恩於王前、王若樂允、我所欲王賜我者乃我之生命、我所求王賜我者乃我之民族、 或作求王救我生命求王救我民族
斯 7:4 因有人設謀、欲翦除殺戮勦滅我與我民族、 原文作因我與我民族被鬻欲翦除殺戮勦滅我儕我儕若鬻為奴婢、我則無言、況 滅我儕有損於王、敵萬不能補者、
斯 7:5 <u>亞哈隨魯</u>王問后<u>以斯帖</u>曰、敢為此者誰、其人何在、
斯 7:6 <u>以斯帖</u>曰、敵人仇人即此惡人<u>哈曼</u>、<u>哈曼</u>於王及后前、不勝恐懼、
<h2> 王大怒旋聞<u>哈曼</u>立木欲懸有救王之功者<u>末底改</u>遂命人將<u>哈曼</u>懸於<u>哈曼</u>所立之木上
</h2>
斯 7:7 王怒、起、離席往御園、<u>哈曼</u>知王必罪己、亦起、向后<u>以斯帖</u>哀乞生命、
斯 7:8 王自御園、復至飲宴之所、見<u>哈曼</u>伏於<u>以斯帖</u>所坐之榻 前、王曰、后偕我在宮中、彼敢辱后乎、言出王口、左右蒙<u>哈曼</u>面、
斯 7:9 宦官<u>哈波拿</u>奏王曰、<u>末底改</u>昔有忠言救王之功、<u>哈曼</u>反立一木、高五十尺、欲懸之於上、其木今在 在原文作立在<u>哈曼</u>宅、王曰、可懸<u>哈曼</u>於此木上、
斯 7:10 左右將<u>哈曼</u>懸於<u>哈曼</u>為 懸<u>末底改</u>所立之木上、王怒始息、
斯 8:1 <h2>王擢<u>末底改</u>位居高位</h2> 當日<u>亞哈隨魯</u>王籍<u>猶大</u>人敵<u>哈曼</u>之家、將其宅賜后<u>以斯帖</u>、<u>末底改</u>亦至王前、因<u>以斯帖</u>告王、<u>末底改</u>為其族兄、
斯 8:2 王脫指環、即由<u>哈曼</u>所取回者、賜<u>末底改</u>、<u>以斯帖</u>使<u>末底改</u>掌<u>哈曼</u>之宅、
<h2> <u>以斯帖</u>求王廢除<u>哈曼</u>害<u>猶大</u>族之謀
</h2>
斯 8:3 <u>以斯帖</u>復言於王前、伏王足下、哭泣求王、除<u>亞甲</u>族<u>哈曼</u>害<u>猶大</u>人之惡謀、
斯 8:4 王向<u>以斯帖</u>舉金圭、<u>以斯帖</u>起立於王前、
斯 8:5 曰、<u>亞甲</u>族<u>哈米大他</u>子<u>哈曼</u>設謀傳詔、欲滅在王各州之<u>猶大</u>人、今王若樂允、我若蒙恩於王前、王若以為是、我若見悅於王、請王更降一詔、收回<u>哈曼</u>所傳之詔、
斯 8:6 我何忍見我民族遇害、何忍見我同宗被滅、
<h2> <u>亞哈隨魯</u>王下旨準<u>猶大</u>人衛己勦敵
</h2>
斯 8:7 <u>亞哈隨魯</u>王告后<u>以斯帖</u>、及<u>猶大</u>人<u>末底改</u>曰、<u>哈曼</u>因欲害<u>猶大</u>人、我已命懸之於木、又將其宅賜<u>以斯帖</u>、
斯 8:8 爾曹為 護衛<u>猶大</u>人、可隨己意、託我名書詔、以我印環印之、 若前詔則不能收回、因 有定例、凡詔書以王名、印以王印環者、不能收回、
斯 8:9 三月、即西彎月二十三日、乃召王之繕寫至、循<u>末底改</u>之所囑書詔、傳於一百二十七州之<u>猶大</u>人、及大臣、方伯、州牧、自<u>印度</u>至<u>古實</u>、皆用各州各族之文字方言、亦用<u>猶大</u>人之文字方言、
斯 8:10 悉託<u>亞哈隨魯</u>王名而書、印以王之印環、以交驛卒、或乘疾馬、或乘疾騾、或乘疾駝、傳至各處、
斯 8:11 詔中大旨、乃<u>亞哈隨魯</u>王許其國各州各邑之<u>猶大</u>人、在一日內、在十二月、即亞達月十三日、聚集自衛、以保其生、無論何州、與其為敵之兵民、可以翦除殺戮勦滅、延及嬰孩婦女、並取其貨財、
斯 8:12 a
斯 8:13 鈔錄此詔、頒行各州、宣告各族、使<u>猶大</u>人預備、以待是日復仇於敵、
斯 8:14 王命孔急、驛卒 或乘疾馬、或乘疾騾、或稱疾駝、匆促啟行、此詔亦宣示於<u>書珊</u>城、
<h2> <u>末底改</u>大得尊榮<u>猶大</u>人盡歡欣
</h2>
斯 8:15 <u>末底改</u>出自王前、衣朝服、其色藍白、戴大金冕、亦衣絳 絳或作紫枲外袍、<u>書珊</u>城之民、歡呼喜樂、
斯 8:16 <u>猶大</u>人甚有光焉、喜樂歡欣、更得尊榮、
斯 8:17 王之詔命所至之各州各邑、<u>猶大</u>人喜樂歡欣、設筵以為佳日、斯土之民、因懼<u>猶大</u>人、入<u>猶大</u>人會者甚多
斯 9:1 <h2><u>猶大</u>人誅殺敵人並殺<u>哈曼</u>十子</h2> 十二月、即亞達月十三日、<u>猶大</u>人之敵、欲遵王命行王之前詔、咸冀是日必勝<u>猶大</u>人、而反為<u>猶大</u>人所勝、 或作十二月即亞達月十三日猶大人之敵原欲行王之前詔殺猶大人猶大人反得詔以殺敵
斯 9:2 <u>猶大</u>人在<u>亞哈隨魯</u>王通國各州之諸邑中、聚集殺敵、 敵原文作欲害之者萬民畏之、莫之敢禦、
斯 9:3 各州之州牧、大臣、方伯、及一切理王事者、因畏<u>末底改</u>、皆助<u>猶大</u>人、
斯 9:4 蓋<u>末底改</u>在朝廷爵位益大、其名揚於各州、日以昌大、
斯 9:5 <u>猶大</u>人以刃擊其諸敵、誅之滅之、任意以待凡憾之者、
斯 9:6 在<u>書珊</u>城、<u>猶大</u>人殺滅五百人、
斯 9:7 亦殺<u>巴珊大他</u>、<u>達分</u>、<u>亞斯帕他</u>、
斯 9:8 <u>破拉他</u>、<u>亞大利雅</u>、<u>亞利大他</u>、
斯 9:9 <u>帕瑪斯他</u>、<u>亞利賽</u>、<u>亞利代</u>、<u>瓦耶撒他</u>、
斯 9:10 皆<u>哈米大他</u>孫、<u>猶大</u>人敵<u>哈曼</u>之子、惟不取貨財、
斯 9:11 在<u>書珊</u>城見殺者、當日呈其數於王前、
斯 9:12 王謂后<u>以斯帖</u>曰、<u>猶大</u>人在<u>書珊</u>城、已殺滅五百人、並殺<u>哈曼</u>十子、在國之他州、不知殺戮幾何、 不知殺戮幾何原文作不知所為如何今爾尚有何所欲、必賜爾、尚有何所求、必行之、
<h2> 王允<u>以斯帖</u>所求準<u>猶大</u>人復殺仇敵一日並惡<u>哈曼</u>十子於木
</h2>
斯 9:13 <u>以斯帖</u>曰、王若樂允、請王許居<u>書珊</u>之<u>猶大</u>人、明日復行今日所行之事、且將<u>哈曼</u>十子之屍懸於木、
斯 9:14 王遂命如是以行、宣詔於<u>書珊</u>、將<u>哈曼</u>十子之屍懸之、
斯 9:15 亞達月十四日、<u>書珊</u>之<u>猶大</u>人聚集、又殺三百人、不取貨財、
斯 9:16 在王之各州其餘之<u>猶大</u>人、亦聚集自衛、以保其生、不容仇敵擾害、殺敵七萬五千人、不取貨財、
斯 9:17 亞達月十三日 殺敵、十四日安息、是日設筵喜樂、
斯 9:18 居<u>書珊</u>之<u>猶大</u>人、十三日、十四日、聚集殺敵、十五日安息、是日設筵喜樂、
斯 9:19 故在外州各邑之<u>猶大</u>人、 或作故居無城垣之鄉里之猶大人於亞達月十四日、設筵喜樂、以為佳日、彼此餽禮、
斯 9:20 <u>末底改</u>記錄此事、又書達<u>亞哈隨魯</u>王各州之<u>猶大</u>人、無論遠近、
<h2> 定亞達月十四十五兩日為普琳節世世恪守
</h2>
斯 9:21 使為己立一例、每歲守亞達月十四日十五日為節期、
斯 9:22 因此月此日、<u>猶大</u>人脫於仇敵而得安、憂轉為喜、凶轉為吉、故當守此二日、設筵喜樂、彼此餽禮、周濟貧乏、
斯 9:23 <u>猶大</u>人以初守二日之事、 初守二日之事原文作初行之事循<u>末底改</u>所達之書、定為永例、 或作猶大人循末底改書達之者始守此例又應後必永守
斯 9:24 <u>亞甲</u>族<u>哈米大他</u>子<u>哈曼</u>、為一切<u>猶大</u>人之敵、謀害<u>猶大</u>人、欲翦滅之、掣普珥、普珥即籤也、 定於何日剿之滅之、
斯 9:25 惟后至王前 哀告、王降詔以<u>哈曼</u>謀害<u>猶大</u>人之惡、歸於其首、又命將<u>哈曼</u>及其眾子懸於木、
斯 9:26 因掣普珥、故名此二日為普琳日、<u>猶大</u>人誦此書、追念所見者、所遇者、
斯 9:27 <u>猶大</u>人決意定常例、己與後裔、並歸附之者、每歲於定期必循此書、守此二日為節期、永遠不廢、
斯 9:28 各州各邑各宗族、記念謹守此二日、至於世世、此普琳日、在<u>猶大</u>人中不可廢、其苗裔永不可忘、
斯 9:29 <u>亞比孩</u>女、王后<u>以斯帖</u>、<u>猶大</u>人<u>末底改</u>復致書、切切勸<u>猶大</u>人、守此普琳日、
斯 9:30 以平和真實之言、書達<u>亞哈隨魯</u>王國一百二十七州之<u>猶大</u>人、
斯 9:31 使於定期守此普琳日、循<u>猶大</u>人<u>末底改</u>及王后<u>以斯帖</u>所命、亦循<u>猶大</u>人為己及後裔所定、 必於普琳日前一日、禁食禱告、
斯 9:32 <u>以斯帖</u>命守此普琳日定為例、此事亦記錄於書、
斯 10:1 <h2>述<u>亞哈隨魯</u>王之權能</h2> <u>亞哈隨魯</u>王使平陸海島居民、入貢納稅、
斯 10:2 王之權勢威能、與王拔擢<u>末底改</u>加以尊榮之事、俱載於<u>瑪代</u>與<u>巴西</u>之列王記、
<h2> 擢<u>末底改</u>為相
</h2>
斯 10:3 <u>猶大</u>人<u>末底改</u>在<u>亞哈隨魯</u>王前為相、在<u>猶大</u>人中為尊、見悅於同族、為其民求利益、又慰藉其宗族焉、 又慰藉其宗族焉或作又向宗族言平康
伯 1:1 <h2><u>約百</u>富有為人虔敬教人有方慮子陷罪</h2> <u>烏斯</u>地有人、其名<u>約百</u>、為人篤實 篤實或作良善下同正直、敬畏天主、遠離惡事、
伯 1:2 生子七人、女三人、
伯 1:3 有羊七千、駝三千、牛五百偶、牝驢五百、僕從眾多、其人在東方人中、至富也、
伯 1:4 其眾子各於誕日、 誕日或作定日在己家設筵、邀請姊妹三人、與之飲食、
伯 1:5 宴飲之日既過、<u>約百</u>遂遣人使之自潔、 使之自潔或作為之贖罪明日夙興、循其人數、為之獻火焚祭、 循其人數為之獻火焚祭或作為其各人獻火焚祭<u>約百</u>自謂、恐我子獲罪、中心褻瀆 褻瀆或作離棄天主、<u>約百</u>所為恆若此、
<h2> <u>撒但</u>詣主前譖<u>約百</u>為善有所圖主命往試之
</h2>
伯 1:6 一日眾天使 天使或作神子下同至、立於主前、<u>撒但</u>亦來其中、
伯 1:7 主問<u>撒但</u>曰、爾自何來、<u>撒但</u>對主曰、我遨遊徧地、周行地上而來、
伯 1:8 主問<u>撒但</u>曰、爾曾諦觀我僕<u>約百</u>否、世無人如彼、篤實正直、敬畏天主、遠離惡事、
伯 1:9 <u>撒但</u>對主曰、<u>約百</u>敬畏天主、豈無所為乎、
伯 1:10 爾豈未嘗藩衛其身與其家及凡所有、使其所為無不亨通、使其群畜蕃衍於地、
伯 1:11 今爾且降之以災、使喪其所有、 原文作今爾且伸手擊其所有則必面詛 詛或作毀謗爾、
伯 1:12 主謂<u>撒但</u>曰、凡其所有、悉付於爾手、惟毋加害其身、<u>撒但</u>退於主前、
<h2> <u>約百</u>迭遭災禍失財喪子仍稱謝主不懷怨心
</h2>
伯 1:13 一日、<u>約百</u>子女宴 宴原文作食而飲酒於長兄家、
伯 1:14 有使者來告<u>約百</u>曰、牛適耕田、牝驢囓芻於側、
伯 1:15 <u>示巴</u>人猝至、掠牲畜、以刀殺僕、惟我一人逃遁以告爾、
伯 1:16 言時、又一人至、曰、有烈火自天而降、焚燬羊群及僕、惟我一人逃遁以告爾、
伯 1:17 言時、又一人至、曰、<u>迦勒底</u>人、分為三隊、猝然而至、掠駝、以刀殺僕、惟我一人逃遁以告爾、
伯 1:18 言時、又一人至、曰、爾子女宴於長兄家、
伯 1:19 有大風自野至、震室四隅、室墮、壓斃少者、惟我一人逃遁以告爾、
伯 1:20 <u>約百</u>遂起、裂衣薙首、伏地拜曰、
伯 1:21 我裸身出母胎、亦裸身歸土、賜之者主、取之者亦主、當頌美主之名、
伯 1:22 <u>約百</u>雖遇此、猶不犯罪、不以天主為不公、
伯 2:1 <h2><u>撒但</u>復詣主前譖<u>約百</u>因災未切膚乃無怨主命更往試之</h2> 又一日眾天使至、立於主前、<u>撒但</u>亦來其中、立於主前、
伯 2:2 主問<u>撒但</u>曰、爾自何來、<u>撒但</u>對主曰、我遨遊徧地、周行地上而來、
伯 2:3 主問<u>撒但</u>曰、爾曾諦觀我僕<u>約百</u>否、世無人如彼、篤實正直、敬畏天主、遠離惡事、我聽爾言、無故降災於彼、彼仍持守其善、
伯 2:4 <u>撒但</u>對主曰、棄皮保皮、 棄皮保皮原文作以皮代皮人舍所有、以保生命、
伯 2:5 今爾且降之以災、傷其肢體、 原文作今爾且伸手擊其骨與肉則必面詛 詛或作毀謗爾、
伯 2:6 主謂<u>撒但</u>曰、彼在爾手、惟存其生命、
<h2> <u>撒但</u>使<u>約百</u>瘡痍偏體
</h2>
伯 2:7 <u>撒但</u>退於主前、使<u>約百</u>患惡瘡、自踵至頂、
伯 2:8 <u>約百</u>坐於灰中、以瓦片搔身、
<h2> <u>約百</u>妻譏其固執弗如謗主而死<u>約百</u>厲斥其愚
</h2>
伯 2:9 其妻謂之曰、爾猶持守爾善乎、莫若詛 詛或作毀謗天主而死、
伯 2:10 <u>約百</u>謂之曰、爾言如愚婦之言、天主賜福、我儕則受、天主降禍、我儕則不受乎、<u>約百</u>雖遇此、猶不以言犯罪、
<h2> <u>約百</u>三友至與之同憂默坐
</h2>
伯 2:11 時、<u>約百</u>三友、<u>提幔</u>人<u>以利法</u>、<u>書亞</u>人<u>比勒達</u>、<u>拿瑪</u>人<u>瑣法</u>、聞<u>約百</u>遭此諸難、遂各由己所而來、彼此相約、同往悲憫之、慰藉之、
伯 2:12 舉目遙觀、不識之、遂大聲號泣、各裂其衣、向天揚塵蒙首、
伯 2:13 歷七晝夜、與<u>約百</u>同坐於地、見其痛甚、不忍與言、
伯 3:1 <h2><u>約百</u>自詛生辰</h2> 其後<u>約百</u>啟口、自詛誕日、
伯 3:2 <u>約百</u>曰、
伯 3:3 我生之日、不如滅沒、母胎懷我之夜、 母胎懷我之夜原文作夜有言云有男子懷焉不如無有、
伯 3:4 斯日不如晦冥、天主不自上顧之、無光照之、
伯 3:5 不如幽暗死陰蔽之、密雲覆之、日蝕恐之、
伯 3:6 是夜不如為昏黑所奪、不列於年之時日、不數於月之夜中、
伯 3:7 是夜不如虛度、無歡樂之聲聞於其間、
伯 3:8 凡能詛日、能激動利未雅坦 利未雅坦有譯鱷魚者、當詛是夜、
伯 3:9 是夜不如晨星晦暗、盼亮不亮、天不啟明、 天不啟明原文作不見昧爽之睫
<h2> 自言惟死為美
</h2>
伯 3:10 緣不閉懷我之胎、不掩患難於我目、
伯 3:11 我何不胎墮而死、何不出胎而氣絕、
伯 3:12 何為有膝接我、有乳哺我、
伯 3:13 若非如此、則久已偃臥安逸、長眠寧靜、
伯 3:14 世間君王卿相、 卿相或作義士為己建陵墓、彼皆死亡、我亦與之相同、
伯 3:15 侯伯富有、金銀充室、而今俱逝、我亦與之無異、
伯 3:16 何不如未成形而墮之胎、何不如甫產而死之嬰、 甫產而死之嬰原文作未見光之嬰
伯 3:17 在彼兇暴者息搔擾、困乏者得安寧、
伯 3:18 被囚者得安逸、不聞逼促之聲、
伯 3:19 在彼尊卑同居、奴脫於主人之轄、
<h2> 受難者得生存甚為不美
</h2>
伯 3:20 光明何為賜於受難者、生命何為賜於苦心者、
伯 3:21 若此之人、盼死不得、求死甚於珍寶、
伯 3:22 若尋獲墳墓、則欣喜踴躍、歡樂不勝、 又作若見邱塋則歡欣尋獲墳墓則喜樂
伯 3:23 人無路可尋、為天主四圍所困、何為又賜之生命、
伯 3:24 我未食而先歎、我號呼之聲有如水流、
伯 3:25 我所懼者臨我、我所慮者及我、
伯 3:26 我不得平康、不得安息、不得寧靜、有危難臨及我身、
伯 4:1 <h2><u>以利法</u>責<u>約百</u>無虔敬心</h2> <u>提幔</u>人<u>以利法</u>答曰、
伯 4:2 若敢與爾言、恐爾厭煩、然誰能含忍不語乎、
伯 4:3 昔爾訓眾、怯弱者爾堅之、
伯 4:4 躓蹶者爾以言使之得立、膝軟者爾扶之、
<h2> 言天主降災必降於惡不降於善
</h2>
伯 4:5 今禍患臨爾而膽怯、災難及爾而驚惶、
伯 4:6 爾敬畏天主、豈無所恃乎、既有善行、豈無可望乎、
伯 4:7 爾試思無辜者有誰喪亡、正直者何嘗見絕、
伯 4:8 以我觀之、耕惡種孽、所穫亦若是、
伯 4:9 天主吹噓、彼則滅亡、天主震怒、彼即泯滅、
伯 4:10 獅之鳴吼、猛獅之咆哮俱息、壯獅之齒亦見折、
伯 4:11 巨獅絕食而亡、牝獅之子離散、
<h2> 自述得默示以證世人甚微末
</h2>
伯 4:12 我暗中得默示、我耳得聞其畧、
伯 4:13 夜間、人酣寢之時、我心忖默想、忽睹異象、
伯 4:14 我恐懼驚惶、百骨搖戰、
伯 4:15 有神過於我前、令我毛髮森豎、
伯 4:16 神立、我不辨其狀、第見有象於我目前、靜默之中、我聞有聲云、
伯 4:17 人豈可義於天主乎、人豈可潔於造之者乎、 或作人於天主前豈得為義人於造之者前豈得為潔
伯 4:18 天主之臣僕、天主尚不信、 尚不信或作尚察其過天主之使者、天主尚責其愚、
伯 4:19 況居於土舍、其基塵埃、為蟲所蝕者乎、
伯 4:20 旦夕之間、即見毀滅、不意之中、 不意之中或作人不計及永歸無有、
伯 4:21 其中至尊至貴者、非亦長往乎、非皆死於愚昧之中乎、 或作其生命之線既斷則死於無知之中
伯 5:1 <h2>輕遽怨恨者自取覆亡</h2> 爾且呼籲、視有誰應爾、諸聖中、爾可趨向誰乎、
伯 5:2 愚者為恚怒所殺、癡者因怨恨而亡、
伯 5:3 我曾見愚妄者亨通、如樹盤根、 原文作我曾見愚妄者根深我豫言其家必忽遭敗落、 我豫言其家必忽遭敗落原文作我忽詛其家
<h2> 惡人究難免禍
</h2>
伯 5:4 子女受患難、無從救援、於公庭 公庭原文作城門受屈、無人拯之、
伯 5:5 其禾稼、餓者食之、即在荊籬側者、亦為所取、其貨財、渴者吞之、
伯 5:6 禍患非自土而生、災害非自地而長、
<h2> 遇難宜求告天主
</h2>
伯 5:7 人生在世、遭禍如鳥 鳥或作火星之高飛、
伯 5:8 若我、則必求天主、於天主前呈訴我事、
伯 5:9 天主所為、大而莫測、行奇事不可勝數、
伯 5:10 降雨於土壤、賜水於田畝、
伯 5:11 使卑者高升、使憂者得救以獲福、
伯 5:12 狡者敗其計、使其所謀 使其所謀原文作使其手所作不得成、
伯 5:13 使巧者陷於己之狡計、使譎者之謀速敗、
伯 5:14 使之白晝遇暗、午間無異昏夜、徧捫不見、
伯 5:15 援貧者脫其似刀之口、由強暴人之手而援之、
伯 5:16 如是窮困者有望、不義者緘口無言、
<h2> 受懲於天主者便為有福
</h2>
伯 5:17 天主所懲者、是人有福、全能者譴責爾、爾毋輕視、
伯 5:18 天主傷人、亦纏裹、擊人、其手亦醫治、
伯 5:19 爾遭六難、天主皆援爾、爾遭七難、災害不及於爾身、
伯 5:20 饑時必救爾免於死、戰時必援爾脫於刃、
伯 5:21 遇口舌之害、爾得藏匿、災難臨至、爾可無畏、
伯 5:22 遇有災難饑饉、爾反喜笑、遇地之暴獸、爾亦不懼、
伯 5:23 與田石盟約、野獸必與爾和好、
伯 5:24 必知爾幕平康、察爾居所、毫無所失、
伯 5:25 亦知爾之子孫眾多、爾之苗裔如地之草萊、
伯 5:26 爾壽高始歸墓、猶如禾束、屆期蓋藏、
伯 5:27 此理我已詳察、知其為然、爾當聆之而忖思、
伯 6:1 <h2><u>約百</u>自辯發怨有由</h2> <u>約百</u>答曰、
伯 6:2 如權我之煩惱、以衡衡我災難、
伯 6:3 則較諸海沙 顯為尤重、故我言詞造次、
伯 6:4 全能者之矢射於我身、其矢有毒、為我心所飲、天主降災驚我、如軍列陣攻我、
伯 6:5 野驢得草豈復鳴乎、牛得芻豈復吼乎、
伯 6:6 物淡無鹽、豈可食乎、蛋白有何味乎、
伯 6:7 我心惡之、不欲捫焉、視為可厭之食、 今不得已而食之、
<h2> 惟願得死乃覺如欲
</h2>
伯 6:8 惟願得我所求、願天主賜我所望、
伯 6:9 願天主擊碎我身、舉 舉原文作釋手以絕我命、
伯 6:10 若此、我尚覺慰藉、雖受苦至極、不蒙矜恤、猶可踴躍、因我未嘗違逆聖者之言、
伯 6:11 我力何等、尚可期望乎、我終局如何、尚能忍耐乎、
伯 6:12 我力豈石力乎、我體豈銅乎、
伯 6:13 拯己不能、救護我者遠離、 或作因我不能自救則視為無知乎
<h2> 責友無憐憫之情
</h2>
伯 6:14 人遭患難、其友當加矜恤、不然、則為不敬畏全能之主、 或作人遭患難雖不復畏全能之主其友亦當加矜恤
伯 6:15 我友 友原文作兄弟失誠、如溪之竭水、如澗之流而即涸、
伯 6:16 溪水凝冰、雪藏其中、 或作溪水因冰而渾濁雪藏其中
伯 6:17 化時 或作水一流出則涸、日暴則竭矣、
伯 6:18 結伴之旅人、 為之離道、行於荒野而亡、
伯 6:19 <u>提瑪</u>之旅人遙望之、<u>示巴</u>之群侶亦羨慕之、
伯 6:20 不得所望則慚愧、 慚愧或作驚駭至其地 不見有水則羞恥、 羞恥或作喪膽
伯 6:21 今爾曹亦若是、見我可畏之患難則懼、
伯 6:22 我何嘗求爾供給我、何嘗欲爾以貨財為我行賄、 以貨財為我行賄或作為我盡力行賄
伯 6:23 從敵手援我、贖我脫於強暴人之手、
伯 6:24 請爾訓誨我、我緘默、我何處有過、請爾指示我、
伯 6:25 正言之力、何其大哉、爾辯駁我之言、能辯明何理、 爾辯駁我之言能辯明何理或作爾之辯駁何所辯駁
伯 6:26 爾欲駁詰 我言乎、 或作爾但欲辯駁言語乎不知絕望之人、其言等乎飄風、
伯 6:27 爾竟撒網以絆孤兒、 或作爾欺壓孤兒掘坎以陷友朋、
伯 6:28 請爾觀我、我於爾前、決不言誑、
伯 6:29 請爾復察、則知我無過、再究、必見我言無不義、
伯 6:30 我舌豈有不義乎、我口豈不辨惡言乎、
伯 7:1 <h2><u>約百</u>自辯願死非疚</h2> 人生於世、如在戰場、如傭工度日、
伯 7:2 奴慕涼陰、傭人望工值、
伯 7:3 我亦如此得困苦之月、憂勞之夜、為我而定、
伯 7:4 我寢時、則曰何時夜盡而興、 或作我寢時則曰何時夜盡乃夜偏長輾轉反側、直至平旦、
伯 7:5 我徧身被蟲蒙埃、膚裂膿出、 膚裂膿出或作膚始愈膿復流
伯 7:6 我日速逝、較織者之梭尤速、悉消沒於無望之中、
伯 7:7 爾試思我之生命、無非一氣、我目不復見福祉、
伯 7:8 見我之目、不得復見我、爾以目睹我、我已不在矣、
伯 7:9 雲散而沒、如此、下示阿勒 示阿勒有譯黃泉有譯陰府有譯墳墓者不復上、
伯 7:10 不復歸家宅、其原處不復識之、
<h2> 自歎日夜不得安寧
</h2>
伯 7:11 故我亦不禁我口、我心之痛必言之、我衷之苦必訴之、
伯 7:12 我對天主曰、我豈海濤、豈鱷魚、防守我何故、
伯 7:13 我若言、我床必慰我、我榻必解我憂、
伯 7:14 則主託夢以驚我、垂異象以恐我、
伯 7:15 甚至我願氣閉、我願死亡、勝於有生氣在我肢體、 肢體原文作骨
伯 7:16 我厭生命、不欲永存、我日原屬虛空、寧舍我為幸、 寧舍我為幸或作求主寛我我曰原虛
<h2> 自歎天主察之甚嚴
</h2>
伯 7:17 世人何足算、主竟視為大、置之於意中、
伯 7:18 每晨察之、時時試之、
伯 7:19 主不離我、咽津之頃不舍我、將至何時、
伯 7:20 庇 庇或作保全人之主、我即犯罪、何虧於主、何擊我又擊、 擊我又擊或作以我當的使我自厭生命、
伯 7:21 奚不赦我罪、恕我尤、我將速臥於土、主尋我、我已歸於無有、
伯 8:1 <h2><u>比勒達</u>示以天主施報至公無私</h2> <u>書亞</u>人<u>比勒達</u>答曰、
伯 8:2 爾言此、爾口之辭如狂風、將至何時、
伯 8:3 天主豈有偏斷、全能之主、豈有顛倒曲直、
伯 8:4 爾諸子獲罪於天主、天主使之因罪而亡、
伯 8:5 爾若尋求天主、向全能之主祈恩、
伯 8:6 如爾清潔正直、則天主必眷顧爾、使爾有德之家、得享平康、
伯 8:7 爾始雖卑微、終必昌大、
<h2> 考古證今偽善必亡
</h2>
伯 8:8 爾考問前代、追念列祖所經驗、
伯 8:9 我儕自昨日始有、毫無所知、我儕在世之日、猶如虛影、
伯 8:10 彼將訓爾告爾、自靈府出言云、
伯 8:11 萑葦非澤豈可生乎、蘆荻無水豈可長乎、
伯 8:12 當青而未刈之時、先百草而枯槁、
伯 8:13 忘天主者、景象亦若是、偽善者所望、亦若是歸於無有、
伯 8:14 所賴者必絕、所恃者如蛛網、
伯 8:15 倚室而室傾圮、賴室 賴室或作扶室而室不立、
伯 8:16 又如植物受日光、霑水潤、枝條蔓蔓、延及園外、
伯 8:17 根盤壘上、入於石中、
伯 8:18 迨拔於其地、其地則不識之、謂之曰、我未曾見爾、
伯 8:19 彼道之樂亦如是、厥後必有他類、自地而生、
<h2> 虔敬人必蒙濟助
</h2>
伯 8:20 天主不棄篤實者、不援助惡人、
伯 8:21 天主必使爾盈口而喜笑、滿唇而歡呼、
伯 8:22 憾爾者必蒙羞、惡人之幕、必歸於無有、
伯 9:1 <h2><u>約百</u>亦知天主至公無私第人弗能與之辯論</h2> <u>約百</u>答曰、
伯 9:2 我深知有如此、然人於天主前、焉得自辯為義、 然人於天主前焉得自辯為義或作然人於天主前豈得視為有義
伯 9:3 若欲與天主爭辯、萬中不能答一、 不能答一或作必不答一
伯 9:4 天主心智力強、違之者孰可綏安、 孰可綏安或作誰不受禍
伯 9:5 天主移山而山不覺、震怒使山崩頹、
伯 9:6 使地震撼離於其所、使地柱動搖、
伯 9:7 命日不照、日即不照、緘閉星辰、星辰無光、
伯 9:8 獨自鋪天、履於海濤之上、
伯 9:9 造北斗參昴、及南方密宮、
伯 9:10 行大事不可測、行奇事不勝數、
伯 9:11 過於我側我不見、行於我前我不知、
伯 9:12 天主取 取或作奪焉、誰能禦之、孰敢問之曰、爾何所為、
伯 9:13 天主若不息怒、助拉哈伯者 助拉哈伯者或作逞驕傲者必屈服其下、
伯 9:14 既如此、我何敢答之、何敢擇言以與之辯、
伯 9:15 我雖有義、亦不敢答之、祗哀求鞫我之主、
伯 9:16 然我呼籲、果蒙應允乎、我不信其必聽我聲、
伯 9:17 蓋擊我如暴風、無故降多災於我、
伯 9:18 即我喘息亦所不容、使我備嘗艱苦、
伯 9:19 若論力、其力至大、若論審鞫、孰能為我定期、 至天主前自訴、
伯 9:20 我若自辯有義、恐我口罪我、我 若自辯無辜、恐我口咎我、 恐我口咎我或作恐我口顯我虛詐
伯 9:21 我本無辜、 我若有辜、我心不覺、我厭我之生命、
<h2> 人受患難非必因惡
</h2>
伯 9:22 無論善惡、天主俱滅、故我言善惡無分、所遇皆同、
伯 9:23 天主若忽焉降災、誅戮世人、不顧無辜者受難、
伯 9:24 世界付於惡人手、治世之人、面俱蒙蔽、使之者非天主而誰、
伯 9:25 我日速逝、較驛卒而尤速、趨而不見福祉、
伯 9:26 我日已逝、速如扁舟、又如鵰鷹、飛以攫物、
伯 9:27 我若言、不若忘我所怨、變憂色而作歡容、
伯 9:28 乃我之患難尚在、不得不懼、我知主必不以我為無辜、
伯 9:29 既以我為有罪、我何必徒勞 自辯、
伯 9:30 我雖以雪水自濯、以鹼潔我手、
伯 9:31 主仍必使我陷於溷溝、甚至我衣亦厭我、
伯 9:32 天主非凡人、不與我等、我何可答之、何可與之同質審、
伯 9:33 我與天主間無聽訟者、可使兩造俱服其斷、
伯 9:34 若天主不復加譴責於我、不再使我驚懼、
伯 9:35 則我敢與之辯論、無所畏懼、今則不得如此、
伯 10:1 <h2>求主示以加譴責何故</h2> 我厭我生命、即訴憂不自禁、由心之苦而言、
伯 10:2 籲天主曰、莫以我為惡、主譴責我、求主示我何故、
伯 10:3 主手所造、主又虐遇厭棄、反光照 光照或作眷祐惡人之謀、豈主所悅乎、
伯 10:4 主之目豈如人之目乎、主之鑒觀豈如世人乎、
伯 10:5 主之日豈如人之日乎、主之歲豈如人之歲乎、
伯 10:6 何尋索我尤、究察我罪、
伯 10:7 我無辜、為主所知、乃無能援於主手者、
伯 10:8 主手造我、製我四肢百體、今欲滅我乎、
伯 10:9 求主思之、昔造我身如和土然、今欲使我歸塵乎、
<h2> 自怨有生
</h2>
伯 10:10 主昔造我身、如乳之斟、如酪之結、
伯 10:11 以皮肉衣我、以筋骨衛我、
伯 10:12 施恩賜我生氣、眷顧我保全我神、
伯 10:13 然主以此諸災降於我、 或作我遭此諸災久藏於主心、我知主有此意久矣、
伯 10:14 我若有罪、主即窺察我、不赦我愆尤、
伯 10:15 我若行惡、則禍矣、我若無辜、亦不敢昂首、我愧恥不勝、目睹患難、
伯 10:16 我患難日增、主獵我如獅、又於我身顯主異能、
伯 10:17 主反覆以責我、震怒以譴我、如軍旅迭出以攻我、
伯 10:18 主何為使我出母胎、莫若當初氣絕、無目得以見我、
伯 10:19 如此、我雖有若無、我一出胎、即舁入於墓、
<h2> 求主微寛使略得逸
</h2>
伯 10:20 主歟、我壽幾何、求主姑寛我、略舍我、
伯 10:21 在我往而不返之先、使我稍得安息、我所將往之處、乃幽暗死陰之地、
伯 10:22 其地晦冥昏黑、死陰混沌、其光不光、 其光不光原文作其光如昏黑
伯 11:1 <h2><u>瑣法</u>責<u>約百</u>自是</h2> <u>拿瑪</u>人<u>瑣法</u>答曰、
伯 11:2 人多言豈可不答之、利口豈得稱為義、
伯 11:3 爾之妄言、豈能使人緘口、爾之姍笑、豈可不責、
伯 11:4 爾竟敢對天主曰、我道純正、在主目前為潔、
伯 11:5 惟願天主有言、向爾啟口、
伯 11:6 示爾以智慧之奧妙、知識之廣大、則可悟天主罰爾、猶不足以蔽辜、 天主罰爾猶不足以蔽辜或作爾之罪愆天主不皆記念
<h2> 天主智慧深妙莫測
</h2>
伯 11:7 天主之奧妙、爾豈能測度、全能之主、爾豈能盡知、
伯 11:8 高於穹蒼、爾能何為、深於示阿勒、  示阿勒見七章九節小註爾能何知、
伯 11:9 其量較地尤寛、較海尤闊、
伯 11:10 天主若經過、執人而禁之、集眾 集眾或作招會而鞫之、誰能禦之、
伯 11:11 天主知虛妄之人、鑒察罪愆、無人覺之、 或作天主雖似不見實則知虛妄之人鑒察罪愆
伯 11:12 世人空空無知、自其誕生、已如野驢之子、 或作人雖空虛生如野驢之子亦當省悟
伯 11:13 爾若定心、 定心或作洗心向天主舉手、
伯 11:14 爾有過惡則除之、不容不義居爾幕、
伯 11:15 則可以昂首無愧、必堅固無所畏懼、
伯 11:16 必忘患難、追憶之如水已逝、
伯 11:17 爾在世之日、明於午日、今之幽暗、變為晨光、
伯 11:18 既有所望、必坦然無懼、察視無畏、則安然偃臥、 察視無畏則安然偃臥或作爾雖蒙羞究必安然偃臥
伯 11:19 必可安寢、無人驚爾、且有多人、向爾祈恩、
伯 11:20 維彼惡人、其目必盲、無處逃避、彼之所望、必泯滅如氣、
伯 12:1 <h2><u>約百</u>自辯以明友言之非言彼之所知己無不知</h2> <u>約百</u>答曰、
伯 12:2 爾為民中俊者、無疑也、爾以為若死、智慧遂同死、 或作爾豈民中之俊乎爾曹若死智慧亦死乎
伯 12:3 我亦有才思、 才思或作慧心與爾無異、並非不及爾、誰不知爾之所知、 誰不知爾之所知或作爾所言者誰不知之
伯 12:4 我為同儕所譏誚、我惟呼籲天主、望其應允、行義無辜之人、反被譏誚、
伯 12:5 人遭患難、步足將躓蹶、為安居者所藐視、 或作人備火炬以免躓蹶安居之人則棄之
伯 12:6 寇賊之帳幕反平康、干天主怒者、天主反使之綏安、 干天主怒者天主反使之綏安或作干天主怒恃己能配天主者反享安逸
<h2> 遂伸言天主大智大能
</h2>
伯 12:7 試問走獸、走獸必教爾、問空中飛禽、飛禽必告爾、
伯 12:8 或與大地敘談、亦必誨爾、海中鱗族、亦必述之於爾、
伯 12:9 察其諸類、誰不知此皆天主所為、
伯 12:10 諸活物之生氣、在其手中、世人之性命、歸其掌握、
伯 12:11 耳中辨言、如口之嘗味、
伯 12:12 老者有智慧、年高者有明哲、
伯 12:13 智慧、能力、謀畧、明哲、俱為天主所有、
伯 12:14 天主若毀、不得復建、天主錮人、不得復釋、
伯 12:15 止水則水涸、使水流出則氾濫於地、 氾濫於地原文作翻地
伯 12:16 權能智慧、為其所有、受惑者與惑人者、咸其所轄、
伯 12:17 使謀士陷於差謬、 或作使謀臣被擄使士師顛狂、
伯 12:18 解釋君王繫人之索、反以索繫君王之腰、
伯 12:19 使祭司陷於謬誤、 或作使祭司被擄使掌權者顛倒傾覆、
伯 12:20 使素有口才者、 素有口才者或作盡忠者言詞遲純、使老者昧其知識、
伯 12:21 使侯伯被辱蒙羞、使強者失力而弱、 原文作傾辱於侯伯釋強者之帶
伯 12:22 自暗中彰顯奧妙、使陰翳變為光明、 使陰翳變為光明原文作使死陰露於光明
伯 12:23 使列國興盛、復又滅之、使萬邦開廓、復使衰蹙、
伯 12:24 使國之民長、失其慧心、使之迷於無路之野、
伯 12:25 使之暗中無光、遍捫不見、使之如酒醉失迷道途、 使之如酒醉失迷道途或作又使之迷眩若醉
伯 13:1 <h2><u>約百</u>責友所見者偏</h2> 此一切皆我目所見、我耳所聞、我心所會、
伯 13:2 爾所知者、我亦知之、我非不及爾、
伯 13:3 但我欲與全能天主言、在天主前分訴辨白、
伯 13:4 爾造虛妄之言詞、皆如無用之醫士、
伯 13:5 願爾緘口無言、若能如是、猶為有智、
伯 13:6 當聽我所分晰、傾耳聽我口所辯論、
伯 13:7 爾為天主出妄言乎、為天主出誕語乎、
伯 13:8 爾徇天主之情乎、欲為之辨白乎、
伯 13:9 天主若察問爾、爾豈可以為美乎、豈可欺天主如欺人乎、
伯 13:10 爾若暗徇情面、天主必譴責爾、
伯 13:11 其尊榮不使爾畏乎、其威嚴不使爾懼乎、
伯 13:12 爾所視為箴言、以為後人必記憶、實如飛灰然、爾之所辯、自以為確實、乃如塵土然、
伯 13:13 願爾曹在我前緘默、聽我辯論、無論何遇、悉敢當之、
<h2> 自言不得不辯
</h2>
伯 13:14 無論何遇、雖至喪命、 喪命原文作持已肉於我齒置已命於我手亦不能不言、
伯 13:15 雖天主戮我、使我失望、亦必以我之行、辨白其前、 或作天主雖戮我我猶望之以我之行辨白其前
伯 13:16 如是天主終或救我、因偽善之人、不敢至其前、
伯 13:17 願爾諦聽我言、願我之所辯、入爾耳中、
伯 13:18 我今自訴、我知我斷然無辜、
伯 13:19 有誰與我辯論、我則緘口不言、願氣絕而死、
伯 13:20 有二事、求主莫行於我、則我不匿於主前、
伯 13:21 使主降我之災離我、莫使主之威嚴再驚懼我、
伯 13:22 如此、主呼我、我則對、或我陳言、主則垂聽、
<h2> 求主示以所犯何罪緣何遭遇災罰
</h2>
伯 13:23 我愆我罪有幾何歟、求以我過我罪示於我、
伯 13:24 主何掩面不顧、何視我為敵、
伯 13:25 主何驚恐 驚恐或作摧折風飄之落葉、何追襲枯槁之草、
伯 13:26 主竟擬我多受艱苦、以我幼年之罪、加諸我身、
伯 13:27 主桎我足、加意防守於我之四周、困我於患難中、步履難移、
伯 13:28 使我身朽如腐爛之物、如被蠧之衣、
伯 14:1 <h2><u>約百</u>言人壽無多求主姑容</h2> 人乃婦人所生、年雖少而煩惱多、 年雖少而煩惱多或作既不永年且多煩惱
伯 14:2 如花之發生、頃刻枯槁、如影之奔馳、不能停留、
伯 14:3 人既如是、主猶欲詳察之乎、主猶欲詰問我乎、
伯 14:4 孰能使潔者出於不潔、無一能之、
<h2> 求主於己生時使離苦境
</h2>
伯 14:5 人之年日無多、其月之數、為主所定、主為之定限、不能踰越、
伯 14:6 無寧舍之、俾得少安、使盡其年、如傭之盼息、
伯 14:7 木雖被斬、可望復萌、枝條滋長、綿綿不絕、
伯 14:8 根雖老於地、幹雖槁於土、
伯 14:9 一霑水氣、萌芽生枝、與新植無異、
伯 14:10 惟人死則滅、人氣絕則安在、
伯 14:11 沼水盡絕、溪涸而乾、
伯 14:12 人亦如此、寢而不起、迨及天盡、不能復覺、長眠不醒、
伯 14:13 願主藏我於示阿勒、  示阿勒見七章九節小註匿我以待主之怒息、為我定期、再眷顧我、
<h2> 人無不亡
</h2>
伯 14:14 人死豈能復生、我在徵戰之日、有所希望、直至我之大變來臨、  大變來臨即逝世之義
伯 14:15 主呼我應、我為主手所造、願主眷顧我、
伯 14:16 今主數我步履、察我罪愆、
伯 14:17 使我之過封於囊中、又增益我之罪、
伯 14:18 山崩必散、磐移於其所亦必散、 或作山崩必倒磐移必離其所
伯 14:19 水流消石、浪淘沖沙、主使人絕望亦如此、
伯 14:20 主擊之、使之長往、改其容色而驅之去、
伯 14:21 子孫尊榮亦不知、後裔卑賤亦不覺、
伯 14:22 惟其身痛楚、其心殷憂而已、
伯 15:1 <h2><u>以利法</u>責<u>約百</u>自是無虔敬心</h2> <u>提幔</u>人<u>以利法</u>答曰、
伯 15:2 智慧者豈以虛辭而答、豈使東風盈其胸懷、 或作豈以虛辭而答乎使東風盈於懷豈得稱智慧人乎
伯 15:3 豈可以無補之言、無益之辭而辯乎、
伯 15:4 以爾所言、使人不敬畏天主、不祈禱天主、 或作爾廢棄敬畏天主之事使人不再祈禱天主
伯 15:5 爾選巧詐之言、爾口露爾愆尤、
伯 15:6 爾口定爾有罪、實非我也、爾唇舌證爾非理、
伯 15:7 爾生於世、豈首人乎、爾受造豈在有山以前乎、
伯 15:8 天主之秘意、豈爾能知、所有智慧、豈爾獨得、
伯 15:9 爾所知、我儕有何不知、爾所明、我儕有何不明、
伯 15:10 我中有老者、壽高者、較之爾父、其年尤長、
伯 15:11 示爾天主之道、以慰藉爾、以良言勸導爾、豈可輕視乎、
伯 15:12 爾何任爾心狂妄、爾目何為輕玩、
伯 15:13 爾竟向天主發怒、口出妄言、
伯 15:14 世人為誰、焉得言潔、由婦而生者為誰、豈得稱義、
伯 15:15 天主之聖者、天主尚且不信、在天主目中、天尚為不潔、
伯 15:16 況世人污穢可憎、作惡如渴者之飲水乎、
<h2> 援古為證以明惡人不得安寧
</h2>
伯 15:17 我有所示爾、爾其細聽、我欲述所見者、
伯 15:18 即哲人所受於列祖、不隱而傳於人者、
伯 15:19 斯地獨賜於彼、無外人經歷其間、
伯 15:20 其言曰、作惡者悚懼 悚懼或作痛苦終身、天主為強暴者所定之年數亦若此、
伯 15:21 驚懼之聲、常聞於耳、平康之時、殘賊忽至而害之、
伯 15:22 在幽暗不能信已得出、鋒刃伺而殺之、
伯 15:23 流離求食、無處可得、自知幽暗之日、為之而備、
伯 15:24 急難災患、使之恐懼、必攻而勝之、如王將與敵戰、
伯 15:25 因其舉手抗拒天主、妄恃己力、侮慢全能之主、
伯 15:26 挺身前趨、取厚盾以敵之、
伯 15:27 面蒙以脂、腰肥肉垂、
伯 15:28 所居之城邑、必將荒蕪、宅第必零落無人、成為瓦礫、
伯 15:29 其富不得長、其財不得恆存、其業不得增益於地、
伯 15:30 不得離幽暗、其枝蔓為火焰所焦、必滅亡於主口之吹噓、
伯 15:31 原不應倚恃虛妄、既迷惑、必受禍以為報、
伯 15:32 時日未屆、此事必驗、其枝不茂、
伯 15:33 必若葡萄果未熟先落、又若油果樹花開即謝、
伯 15:34 偽善 或作作惡之輩、必零落無後、貪賄者之室、必被火焚、
伯 15:35 孕慝生妄、腹藏詭譎、
伯 16:1 <h2><u>約百</u>責友無矜憐意</h2> <u>約百</u>答曰、
伯 16:2 如此之言、我聞已多矣、爾意慰藉我、反增我憂、
伯 16:3 虛誕之詞、何時方已、孰強爾辯駁應對、
伯 16:4 假使爾處我境、則我亦能如爾言、亦能造辭責爾、亦能向爾搖首、
伯 16:5 然我不如此、必以口堅固爾、以唇舌解爾苦、
伯 16:6 我若發言、我苦猶不得解、我若緘默、我苦豈離於我、
<h2> 歷陳艱苦
</h2>
伯 16:7 今主使我窮乏、使我之全家敗落、
伯 16:8 束縛我、為證攻我、使我憔悴、面證我罪、
伯 16:9 震怒殘傷我身、追逼我、向我切齒、為我仇敵、怒目視我、
伯 16:10 彼眾張口以詈我、批頰以凌辱我、互相結盟以攻我、
伯 16:11 天主以我交於愚妄人、以我陷於惡人之手、
伯 16:12 我平康時、主搖撼我、執我之頸擲碎我、以我為的、 射之以矢、
伯 16:13 主之射人、環繞我、射傷我腰、不加憐恤、以我之膽瀝於地、
伯 16:14 主屢傷我損我、如武士趨至以攻我、
伯 16:15 我縫麻布衣於我身、將我首 首原文作角蒙於塵埃、
伯 16:16 我因哭而面紫、死陰蒙目、
<h2> 自辯無辜
</h2>
伯 16:17 然我之手無不義、我之祈禱無不誠、 誠原文作清潔
伯 16:18 地乎、毋掩我血、願我之呼籲、無處可藏、
伯 16:19 在天有我之明證、在上有我之定評、
伯 16:20 我友朋譏笑我、我目向天主流淚、
伯 16:21 願世人得與天主辯論、如人與人辯論然、
伯 16:22 因有數之年速過、我必往去而不返之途、
伯 17:1 <h2>受辱難堪求主保護</h2> 我氣已衰、我命垂盡、 我命垂盡或作我之日月已將無有惟有墳墓以待我、
伯 17:2 訕笑我者猶在我前、彼以言斥駁我、我目睹之、
伯 17:3 願主賜我一質、主自為我作保、在主之外、誰願與我擊掌 為我作保乎、
伯 17:4 主使其心塞不通、必不使之得勝、 必不使之得勝原文作故不使之高舉
伯 17:5 凡於友行詭譎、使友受凌辱者、其子女必盼至目穿、不得所望、 或作凡因諂人誣告友朋者其子女必盼至目穿不得所望
伯 17:6 天主使民作歌刺我、使人唾我面、 使人唾我面或作使我顯然為人厭惡
伯 17:7 我因憂戚、目眯不明、我之肢體、虛軟如影、
伯 17:8 義人因此驚疑、無辜者緣偽善之人、心懷忿恨、
<h2> 善潔人不易其操
</h2>
伯 17:9 然善人仍持善道、手潔者增力不倦、
伯 17:10 爾眾復來 辯論、我不見爾中有哲人、
伯 17:11 我日月已逝、我計謀已絕、我心之所慕己俱無有、
伯 17:12 彼以夜為晝、雖有幽暗、仍言光明將近、
<h2> 自歎生前無望
</h2>
伯 17:13 我若所望無他、惟以示阿勒  示阿勒見七章九節小註為我之宅、下榻於幽暗中、
伯 17:14 我若稱墓為父、稱蟲為母為姊、
伯 17:15 則我所冀者安在、所望者孰將見之哉、
伯 17:16 既安寢於土、則歸示阿勒 示阿勒見七章九節小註之深處矣、 或作必下至示阿勒之荒墟必同寢於土中
伯 18:1 <h2><u>比勒達</u>責<u>約百</u>妄</h2> <u>書亞</u>人<u>比勒達</u>答曰、
伯 18:2 爾繁瑣之言、何時方已、先當明達、後可彼此辯論、
伯 18:3 我儕何視為蠢畜、何為於爾目中視為不潔、
伯 18:4 爾忿怒祗自損己身、豈得因爾之故、大地見棄、磐石移於其所、
<h2> 惡人無不受禍
</h2>
伯 18:5 惡人之光必滅、其火焰不耀、
伯 18:6 其幕之光必暗、其燈必息、
伯 18:7 堅步者必被困阻、所設之謀、反害己身、
伯 18:8 其足必陷於網中、行於羈絆之上、
伯 18:9 網羅絆其足、為樊籠所困、
伯 18:10 纏之之索藏於土、繞之之絆張於路、
伯 18:11 四周有患難使之恐惶、追其足後、
伯 18:12 其力因饑而衰、禍患臨其身側、
伯 18:13 危疾 危疾原文作死亡之長子必蝕其肌膚、蝕其肢體、
伯 18:14 所恃者必移於其幕、 或作必移於所恃之幕被逐至可畏之王前、
伯 18:15 不屬之者居於其幕、或有硫磺撒於其所、
伯 18:16 其根槁於下、其枝枯於上、
伯 18:17 其誌必滅於地、其名不留於世、
伯 18:18 必自光明見逐於黑暗、必被驅出乎世界、
伯 18:19 在其民中、無子無孫、在其居處、一無所遺、
伯 18:20 因其所遇、後者驚惶、前人恐懼、
伯 18:21 此乃惡人所處之境、此乃不識天主者之終局、
伯 19:1 <h2><u>約百</u>自歎其友刻責無矜憐意</h2> <u>約百</u>答曰、
伯 19:2 爾使我心憂、以言折磨我、何時方已、
伯 19:3 爾已辱我屈我者十、爾何不自愧、
伯 19:4 我即有過、我自當之、
伯 19:5 爾若欲誇大於我、則當申明我可羞之過以責我、
伯 19:6 當知天主使我受苦、圍我以網羅、
伯 19:7 我因被屈哀告、不蒙對答、我雖呼號、不得伸冤、
伯 19:8 塞我路徑、使我不得行、又使黑暗在我道途、
伯 19:9 奪我榮光、除冕於我首、
伯 19:10 四周毀我、使我幾死、拔我冀望、如拔樹然、
伯 19:11 向我震怒、視我為敵、
伯 19:12 其軍齊集、修道以來攻我、在我幕之四周列營、
伯 19:13 使我兄弟遠離我、使我友朋、待我無情、
伯 19:14 宗族絕我、素交於我者忘我、
伯 19:15 居我家者與我婢女、以我為旅、在其目中視為外人、
伯 19:16 我呼我奴而彼不應、必當親口求之、
伯 19:17 我妻厭棄我、親生之子、不肯聽我言、 或作我之氣味厭於我妻亦取嫌於我之同胞
伯 19:18 孩童亦藐視我、我方起、即遭其訕笑、
伯 19:19 我之密友皆憎我、我所愛之人、反來攻我、
伯 19:20 我皮肉貼於我骨、我所脫免、僅止齒齦、 齒齦原文作齒皮
伯 19:21 我友乎、矜恤我、矜恤我、因天主之手責我、
伯 19:22 天主責我、爾何又加以逼迫、 或作爾何為逼迫我如天主我身軀受害、爾猶以為不足乎、
伯 19:23 願我言詞被錄、得筆於卷、
伯 19:24 以錐銘刻、以鉛貫注、勒之於石、永存不朽、 或作以鐵筆筆於鉛或勒於石永存不朽
<h2> 深信救主並信死人復生
</h2>
伯 19:25 我知我救主存活、日後必立於地、
伯 19:26 我肌膚腐爛之後、我必在肉體以外、得見天主、
伯 19:27 我親見之、我目睹之、非他人代我而見、 非他人代我而見或作為我救主並非仇敵此乃我心切盼望、
伯 19:28 彼時、爾將曰、我逼迫之何故、維時必顯善根於我、
伯 19:29 爾當畏刃、蓋憾怒人者必亡於刃、 蓋憾怒人者必亡於刃或作爾若發怒必遭刀劍之罰使爾知善惡有報、 使爾知善惡有報原文作使爾知有審鞫
伯 20:1 <h2><u>瑣法</u>明示惡人結局</h2> <u>拿瑪</u>人<u>瑣法</u>答曰、
伯 20:2 我情不自禁、不能不答、因我懷中焦急、
伯 20:3 我聞辱我責我之言、我慧心使我對答、
伯 20:4 豈不知自亙古、自有人在世以來、作惡者歡呼不長、偽善者喜樂不過俄頃、
伯 20:5 a
伯 20:6 尊榮雖高至天、昂首及雲、
伯 20:7 終必永亡、與糞壤無異、素見之者、必曰、其人安在、
伯 20:8 逝如夢幻、不再尋得、如夜間異象、速過不見、
伯 20:9 目曾睹之、不復睹之、其居所不復視之、
伯 20:10 其子女必向貧者祈恩、其手必償不義而得之財、
伯 20:11 體雖壯如幼年、亦必速臥於塵土中、 或作彼之隱惡深藏入骨必速受報臥於塵土中
伯 20:12 彼以惡為食、入口覺甘、藏於舌下、
伯 20:13 愛戀不舍、久含於口、
伯 20:14 一入腹中、即變為苦、在其腹中、成為虺蛇之毒、
伯 20:15 其併吞之貨財必吐出、天主使之吐自腹中、
伯 20:16 吸飲蛇毒、虺之毒氣必傷其命、
伯 20:17 流蜜與乳之江河、必不得見、
伯 20:18 勤勞而得之貲財、仍必償還、不得享用、不得因此貲財而樂、 不得因此貲財而樂或作貲財幾何必償還幾何不得因之而樂
伯 20:19 貧民則欺壓遺棄、強據第宅、並不自建、
伯 20:20 心不覺安、雖得所欲、難保不失、 或作心貪不知足雖得所欲難以保命
伯 20:21 其食一無所留、其財不永、
伯 20:22 當有餘之時、必遇困厄、 必遇困厄或作必至窄狹之境人所遇之難、必加於其身、 人所遇之難必加於其身或作受其欺壓者咸來攻之
伯 20:23 彼將充腹、天主向之震怒、正欲食時、天主雨災於其身、
伯 20:24 若遇兵刃 兵刃原文作鐵器而遁、則銅弓發矢、中而刺之、
伯 20:25 刀自鞘拔、洞穿其身、光明之劍、深入其膽、可懼之患難、必臨及其身、
伯 20:26 一切幽暗、必藏其庫中、非人所舉之火、 非人所舉之火原文作不吹之火必燬之、在其幕中所遺者、必遇患難、
伯 20:27 天必顯彰其罪、地必起而攻之、
伯 20:28 其家產必蕩然無存、消滅於天主震怒之日、
伯 20:29 惡人自天主所得之分如此、天主為惡人所定之報 報原文作業如此、
伯 21:1 <h2><u>約百</u>自言情急請容其辯</h2> <u>約百</u>答曰、
伯 21:2 爾細聽我言、即可視爾慰藉我、
伯 21:3 容我言、後、任爾訕笑、
伯 21:4 我豈向人辯論、 辯論或作訴冤我豈能不焦急、
伯 21:5 爾觀我必驚疑、以手掩口、
伯 21:6 我有所思、令我驚惶、遍身戰慄、
伯 21:7 因何惡人存活而享遐齡、勢強力盛、
伯 21:8 子孫在前、強盛與之無異、後裔在目前亦如此、
伯 21:9 其家平康、無所畏懼、天主不加害其身、
伯 21:10 牡牛壯健、無不滋生、牝牛產犢、永不墮胎、
伯 21:11 遣孩童出、多如羊群、其子女歡欣舞蹈、
伯 21:12 擊鼓鳴琴而歌、吹笙品簫而樂、
伯 21:13 豐富度日、俄頃之間墮於示阿勒、  示阿勒見七章九節小註
伯 21:14 其平日對天主曰、爾離我、我不願知爾之道、
伯 21:15 孰為全能之主、事之何為、祈之何益、
伯 21:16 雖然、其福豈不仍在其掌握哉、我此言、非偏護惡人、 我此言非偏護惡人原文作惡人之謀遠於我
伯 21:17 惡人之燈、何嘗息滅、禍患何嘗臨之、天主何嘗震怒加以困苦、
伯 21:18 彼何嘗如草芥飄於風前、何嘗如糠秕為狂風所吹、
伯 21:19 若曰、天主以惡報留於子嗣、我曰、不如報應其身、使彼自知、
伯 21:20 俾目睹禍患之至、親受全能主之震怒、
伯 21:21 既逝世、日月既盡、彼與家庭有何關係、
伯 21:22 天主治理上天、誰能教之以知識、
伯 21:23 但我見有人至死享福、平康無慮、
伯 21:24 兩脇豐腴、 原文作其器滿以乳骨髓充滿、
伯 21:25 有人至死愁苦、終不享福、
伯 21:26 此二者、同偃臥於土中、為蛆蟲所蔽、
伯 21:27 爾之思念、為我所知、爾妄造讒我之兇言、我亦知之、
伯 21:28 爾言曰、強暴者之室安在、惡人所居之幕安在、
伯 21:29 爾未詢行路之人乎、不以其言為據乎、 其言曰、
伯 21:30 患難之日、惡人得免、天主降災之時、惡人得脫、 天主降災之時惡人得脫又作報應未及之先彼已舁至墳墓
伯 21:31 彼之惡途、誰敢面斥、彼之所為、誰能報之、
伯 21:32 眾送至墓、並有人守護其塚、
伯 21:33 在泉壤甚安逸、將從之者多、往其先者無數、 或作送之之人後行者甚多前行者不可勝數彼在泉壤亦甚安逸
伯 21:34 既如是、則爾慰藉我亦徒然、爾答我之言則謬、 謬或作空虛
伯 22:1 <h2><u>以利法</u>言人為善與主無益</h2> <u>提幔</u>人<u>以利法</u>答曰、
伯 22:2 世人豈能益於天主乎、智慧者 智慧者或作賢者惟自益耳、
伯 22:3 爾行義與全能之主何益、爾道全善、豈能使天主得利、
伯 22:4 天主豈因畏爾與爾議論、辨別是非乎、 或作天主豈因爾敬畏天主譴責爾審鞫爾乎
伯 22:5 爾之罪惡甚眾、爾之愆尤無數、
伯 22:6 爾無故取同儕 同儕原文作兄弟之質、剝奪貧寒者之衣、
伯 22:7 渴者不飲以水、飢者不給以食、
伯 22:8 爾以為有勢者方可得土地、位尊者方可居之、
伯 22:9 爾使嫠婦徒手而去、毀折孤子之所倚、
伯 22:10 是以網羅環繞爾、可驚之患難忽臨爾身、
伯 22:11 或幽暗使爾不見、或洪水淹沒爾、
伯 22:12 天主高越諸天、眾星雖高、猶觀其極、 眾星雖高猶觀其極或作試觀星辰之麗何其高哉
伯 22:13 爾曰、天主豈能知 下界乎、豈能自密雲中鑒察乎、
伯 22:14 密雲障蔽於四周、決無所見、但周遊穹蒼、
伯 22:15 爾如是云、是爾守上古之邪道、即惡人所履者、
伯 22:16 彼未及期而見除、洪水沖沒其基、
伯 22:17 彼對天主曰、盍離我、全能之主、於我何所能為、
伯 22:18 不知天主使其室充以佳物、惡人之意、與我懸遠、 惡人之意與我懸遠原文作惟惡人之謀則遠於我矣
伯 22:19 義者見彼 遭報則欣喜、無辜者必訕笑之、
伯 22:20 曰、我敵見絕、其貲財 貲財或作富有火盡燬之、
<h2> 勸以悔罪必蒙憐恤
</h2>
伯 22:21 爾當恃天主、則可得平康、福祉必因此臨爾身、
伯 22:22 當受其口之訓誨、以其言存於爾心、
伯 22:23 若歸乎全能之主、由爾家 家原文作幕中除奸惡、則可復興、
伯 22:24 爾當視黃金如塵土、視<u>阿斐</u>之寶、如河濱之石、
伯 22:25 以全能之主為爾之黃金、為積累之白銀、
伯 22:26 則可因全能之主而樂、得仰面於天主、
伯 22:27 爾祈禱天主、天主亦俯聽爾、爾必得償所許之願、
伯 22:28 爾立意欲何為、必得成之、必有光照臨爾途、
伯 22:29 人卑降之時、爾仍言我得升高、蓋謙遜者、天主必祐之、
伯 22:30 人非無辜、天主猶拯之、爾若手潔、更蒙救援、
伯 23:1 <h2><u>約百</u>自言惟願得詣主前陳述所負之冤思必垂憐</h2> <u>約百</u>答曰、
伯 23:2 我苦自訴、至今猶視為悖逆、 或作我辨白至今覺苦甚我受之譴責、甚於我之歎息、
伯 23:3 惟願知何以尋主、何以得詣其位前、
伯 23:4 以我冤抑、呈於其前、極口辨白、
伯 23:5 則我知其所以答我之言、可聽其何所言於我、
伯 23:6 主豈以大能與我爭乎、非也、反必眷顧我、
伯 23:7 在其前、義者得與之辯論、則可永脫於罪我之人、
<h2> 四方求主皆不得見人之行為主皆鑒察
</h2>
伯 23:8 乃我往東主不在焉、往西不見之、
伯 23:9 意其治事於北、而不得遇、意其隱藏於南、而不得睹、
伯 23:10 我所行之道、惟主知之、主試我後、我必如經鍊之金、
<h2> <u>約百</u>自言守道弗違
</h2>
伯 23:11 我足追隨其步履、我謹守其道而不偏離、
伯 23:12 主所諭之命、我不遺棄、我不師心自用、但服膺其口之言、
<h2> 主命不二弗能更移
</h2>
伯 23:13 但主已定命、誰能易之、 或作主乃獨一之主誰能阻之主必行其心之所欲、
伯 23:14 主為我所定者必成之、所定之事如此尚多、
伯 23:15 故我於其前驚惶、我思念及此、則甚懼之、
伯 23:16 天主使我喪膽、全能之主、使我戰慄、
伯 23:17 我不如在幽暗未來之前滅絕、在昏黑蒙蔽我面之先死亡、
伯 24:1 <h2>行惡者往往無報</h2> 凡所遇之事、 所遇之事原文作時期既不能隱於全能之主、 又作全能之主何不備定審鞫之期識主之人、何不得見其降罰之日、
伯 24:2 有惡人移地界、佔田畝、奪群畜而牧之、
伯 24:3 驅孤子之驢、取嫠婦之牛以為質、
伯 24:4 使貧者避道、使世間窮民、咸自藏匿、
伯 24:5 又有惡人、遊於曠野、彷彿野驢、在彼務其操作、以刼奪為事、 以刼奪為事或作尋覓食物己與子恃曠野而餬口、 己與子恃曠野而餬口或作為己與子在平原得食
伯 24:6 穫他人田之穀、行惡摘他人葡萄園之果、
伯 24:7 使人無衣、裸體露宿、使人寒冷、無衾蔽身、
伯 24:8 為山之猛雨所淋、因無庇所、棲身磐石、
伯 24:9 又有惡人奪孤子於母懷、取貧者之衣以為質、
伯 24:10 使之無衣、裸身而行、又使之饑負禾束、
伯 24:11 使之在墻院內造油、在壓酒處壓酒、而不得解渴、
伯 24:12 城中居民歎息、被傷者中心悲哀、 或作城中將死者歎息被戮者之靈鳴冤乃天主不顧此等罪惡、
伯 24:13 更有惡人、背棄光明、不知光明之道、不坐於光明之路、
伯 24:14 殺人者黎明即起、殺戮貧乏、夜則為賊盜物、
伯 24:15 姦夫俟至昏暮、自蔽其面、自言無目見我、
伯 24:16 黑夜穿窬、白晝藏匿、不知何為光明、
伯 24:17 若此之人、皆懼晨光、視如死陰、人所畏之死陰、彼反愛之、
伯 24:18 夜間潛行、如水面輕舟、其事業在世為可詛、不專以耕植田園為務、
伯 24:19 雪水遇亢旱酷熱、立即消涸、有罪者下示阿勒  示阿勒見七章九節小註亦若是、
伯 24:20 懷之之母將忘之、蛆蟲食而甘之、不復被人記憶、惡人死亡、如樹見折、
伯 24:21 彼虐遇未生子之婦、不善待嫠婦、
伯 24:22 逞強暴制伏豪傑、一興則人命難保、
伯 24:23 天主反賜之平康、俾有所恃、天主之目眷顧其途、 或作天主雖鑒察其途仍賜之平康俾有所恃
伯 24:24 其興也、 或作畢生興盛俄頃即逝、滅亡入墓、與眾無異、如成熟之穀穗被刈、
伯 24:25 爾若言不然、誰能指摘我言為謬、 謬原文作誑辯駁我言為虛、
伯 25:1 <h2><u>比勒達</u>言人於主前不足稱義</h2> <u>書亞</u>人<u>比勒達</u>答曰、
伯 25:2 天主有威權可畏、使上天萬象盡和平、
伯 25:3 其軍旅豈能數乎、其光明誰不被照、
伯 25:4 在天主前、世人豈得為義、婦之所生、豈得言潔、
伯 25:5 在天主前、月亦不足為明、在天主目中、眾星不足為潔、
伯 25:6 況如蟲如蛆之世人、豈得以為潔哉、
伯 26:1 <h2><u>約百</u>責<u>比勒達</u>局量褊小自言亦識天主能力無邊廣大難以測度</h2> <u>約百</u>答曰、
伯 26:2 無力者、爾何嘗助之、柔弱者、爾何嘗救之、 或作爾助之者誰豈無能者乎援之者誰豈無力者乎
伯 26:3 無知者、爾何嘗訓誨、何嘗顯示大智慧、 或作爾所訓者誰豈無知者乎爾真顯大智慧以示之哉
伯 26:4 爾為誰發言、 或作爾發言欲訓誰感爾言者何神、
伯 26:5 地下陰靈戰慄於天主前、大水與其中萬物亦如此、
伯 26:6 在主前示阿勒  示阿勒見七章九節小註顯露、亞巴頓 亞巴頓與示阿勒義同不得掩蔽、
伯 26:7 陳北極於空際、懸大地於太虛、
伯 26:8 包水於密雲中、雲不因水而裂、
伯 26:9 障蔽寶座四圍、以雲覆其上、
伯 26:10 在大水面、四周畫限、細分幽明、不爽毫釐、 或作在大水面在幽明交界之際畫限不爽毫釐
伯 26:11 主一叱咤、天柱即震動驚撼、
伯 26:12 以大能使海洶湧、以智慧擊傷拉哈伯、 又作以大能使海恬靜以智慧制伏波濤
伯 26:13 以靈心妝飾穹蒼、以手創造游龍、 或作以氣使天晴明以手刺殺游龍
伯 26:14 此天主經綸之少許、我儕所聞者亦祗此少許、天主發雷霆顯大力、誰能測之、
伯 27:1 <h2><u>約百</u>自辯真實無妄</h2> <u>約百</u>申其詞曰、
伯 27:2 天主冤我、 或作天主不為我伸冤全能之主苦我心、我指其永生而誓、
伯 27:3 生氣尚在我身、天主所賜之呼吸、尚在我鼻、
伯 27:4 我口不出惡言、舌不道虛詐、
伯 27:5 斷不以爾為是、至死不以己為不善、
伯 27:6 我固持我義、不敢捨棄、我在世之日、我心永不責我、 我在世之日我心永不責我或作我畢生所為問心無愧
伯 27:7 願敵我者敗如惡人、攻我者敗如不義之人、 或作敵我者當視如惡人攻我者當視如不義之人
<h2> 偽善者決無指望
</h2>
伯 27:8 偽善之人、雖得貨財、天主既絕其命、尚有何望、 或作偽善者既被翦除其命為天主所絕尚有何望
伯 27:9 患難臨之、天主豈聽其呼籲、
伯 27:10 豈能因全能之主而樂、隨時祈禱天主乎、
伯 27:11 天主之大用、 大用原文作手我將示爾、全能主之旨、我不隱之、
伯 27:12 爾曹既知之、何故出此虛誕之語、
<h2> 惡人享福終轉為禍
</h2>
伯 27:13 天主為惡人所定之罰、強暴人由全能之主所得之報、今將言之、
伯 27:14 其子孫雖繁、終必為刃所殺、其後裔不得足食、
伯 27:15 所遺之裔、必遭疫癘而葬、嫠婦不泣、
伯 27:16 雖積銀如塵沙、備衣如邱垤、
伯 27:17 所備者為義人所衣、其銀必為無辜者所分、
伯 27:18 所建之室如蟲繭、又如守望者所構之廬、
伯 27:19 富者偃臥不得殮、轉瞬之間不復在矣、 或作寢時猶富明日不然一啟目悉已歸於無有
伯 27:20 可驚恐之患難、臨及其身、如波濤洶湧、夜間狂風吹之、
伯 27:21 被東風飄去、暴風吹之離於其所、
伯 27:22 天主降災其身、不施矜恤、欲逃避天主手而不能、
伯 27:23 人向彼鼓掌而戲笑之、驅離故處、
伯 28:1 <h2>物皆可格智慧非主賜莫得</h2> 銀有穴可尋、鍊金有處可得、
伯 28:2 鐵取於土、銅鍊於石、
伯 28:3 人以妙法洞鑒晦冥、 原文作人使晦冥不復晦冥詳察窮究暗中礦石、
伯 28:4 在無人居之處以鑿穴、足不履地、縋而下、與人相隔、懸於空際、
伯 28:5 能出糧之地、掘之有寶物、耀如火光、
伯 28:6 地中石穴、有藍寶石、並有金沙藏於其中、
伯 28:7 其境鷙鳥不識、鷹目不窺、
伯 28:8 野獸未履、猛獅未過、
伯 28:9 人以妙手能鑿堅磐、亦能使山自根崩頹、
伯 28:10 鑿石引水成河、一切珍寶、無不目睹、
伯 28:11 禁遏水流、使蘊藏之寶皆露、
伯 28:12 若言智慧、何處可尋、論及明哲、何方可覓、
伯 28:13 智慧無價、人不可量、在世人中無處可得、
伯 28:14 深淵曰、不在我內、滄海曰、不在我中、
伯 28:15 非精金所能易、亦不得衡銀以為其值、
伯 28:16 <u>阿斐</u>之金、與寶貴之朔杭、 朔杭有譯紅瑪瑙有譯碧玉及藍寶石、不足與較、
伯 28:17 黃金琉璃、不足與比、精金之器、不足相易、
伯 28:18 珊瑚水晶、俱無足論、智慧之寶、踰於珍珠、
伯 28:19 <u>古實</u>之珍寶、不足與較、精金亦不足與衡、
伯 28:20 智慧自何來、明哲在何方、
伯 28:21 隱於有生者之目、蔽於天空之鳥、 或作智慧隱秘有生者之目未之睹智慧暗藏天空之鳥未之見
伯 28:22 亞巴頓  亞巴頓與示阿勒義同示阿勒見七章九節小註與死亡云、我但聞其聲名、
伯 28:23 惟天主知其道、識其處、
伯 28:24 因天主鑒察地極、徧觀天下、
伯 28:25 權衡四風、量度諸水、
伯 28:26 為雨設法、為電定途、
伯 28:27 其時天主明見之、傳示之、堅定之、窮究之、
伯 28:28 因以曉人曰、敬畏主、此即智慧、遠離惡事、此即明哲、
伯 29:1 <h2><u>約百</u>自述疇昔佳境</h2> <u>約百</u>又申其詞曰、
伯 29:2 願我仍如曩時之月、如天主護我之日、
伯 29:3 是時也、天主之明燈照我首之上、我賴其光輝得行於幽暗、 我賴其光輝得行於幽暗或作我雖行於幽暗蒙主光輝燭照
伯 29:4 願如壯年之時、天主如友、眷顧我幕、
伯 29:5 蒙全能主之祐、子女繞我四圍、
伯 29:6 乳多足以濯足、磐為我出油成河、
伯 29:7 我至城門、設位於衢、
伯 29:8 少者見我迴避、老者起而立、
伯 29:9 侯伯不敢言、以手掩口、
伯 29:10 有爵位者緘默、彷彿舌貼於腭、
伯 29:11 耳聞我者祝我、目睹我者譽我、
伯 29:12 因我拯援哀呼之貧民、救護無助之孤子、
伯 29:13 淪落之人、為我祝福、我使嫠婦中心歡樂、
伯 29:14 我以德善為衣衣之、以公義為袍為冕、
伯 29:15 我為瞽者之目、跛者之足、
伯 29:16 我為貧者之父、素不識者、我為之伸冤抑、
伯 29:17 我折惡人之牙、自其齒中、奪其所刼、
伯 29:18 我自以為必善終於家、 必善終於家原文作必終於我巢我之壽命必多如塵沙、  我之壽命必多如塵沙或作我必增壽如鳳
伯 29:19 我根得水潤、甘露降於我枝、
伯 29:20 我榮日見增新、我弓在手愈強、
伯 29:21 人皆聽我、靜俟我之計議、
伯 29:22 我言之後、不敢辯駁、 不敢辯駁原文作人不復言我言誨之、如雨淋漓、
伯 29:23 望我如望甘雨、慕我如慕秋霖、 慕我如慕秋霖原文作張口如待秋霖
伯 29:24 我若笑之、不敢自信、我面之光、不敢輕視、
伯 29:25 我為之擇當行之道、我居長位如王在軍中、亦如唁喪者慰藉憂民、
伯 30:1 <h2>自陳今日苦境</h2> 今也年少於我者訕笑我、其人之祖父、自我視之、不堪與守我群羊之犬同處、
伯 30:2 彼雖言有勢、亦不在我意、況彼未老、其力已衰、 況彼未老其力已衰或作況其壯年之力已盡
伯 30:3 因匱乏飢餓、身軀瘦弱、求食於曠野、於亙古以來窮荒之地、
伯 30:4 或採藜藿於草叢、或取利騰 利騰又作羅騰小樹名松類根為食、
伯 30:5 自人中見逐、人追呼其後、如追呼盜賊然、
伯 30:6 使居荒谷、在土穴與磬巖、
伯 30:7 呼號在林中、偃臥在荊下、
伯 30:8 為愚妄賤輩 賤輩或作留惡名者之裔、被逐於國中、
伯 30:9 今此人作歌譏刺我、以我為笑談、
伯 30:10 厭棄我、遠離我、竟敢唾我面、
伯 30:11 不自約束、加我以苦、於我前縱意而行、 或作天主鬆我之筋彼亦於我前縱意而行
伯 30:12 此等惡類、立於我右、顛蹶我足、修道以來攻害我、
伯 30:13 毀我之道、盡力傾陷我、無人助我以敵之、
伯 30:14 突如其來、勢如大垣之傾頹、蜂擁而至、如墻傾頹、磚石滾落、 或作彼滾然群集如城垣傾圮而敵軍擁入
伯 30:15 可驚之患難、臨及我身、我榮飄去如風、我福消滅如雲、
伯 30:16 今我因憂鬱而中心頹喪、我遭遇患難之日、
伯 30:17 夜覺甚痛、如骨被刺、我骨脫節、痛楚如噬、無時或已、
伯 30:18 我之痛苦甚切、裹我如外衣、又如裏衣纏束我身、
伯 30:19 天主擲我於泥塗、使我如灰如塵、
伯 30:20 我呼籲主、主不垂聽、我立於主前、主但觀我、 我立於主前主但觀我或作我立於主前主不顧我
伯 30:21 主待我甚酷、以大力攻我、
伯 30:22 使我為狂風所捲、隨其飄颺、使我消滅於烈風吹噓之中、 使我消滅於烈風吹噓之中或作使我喪膽不勝戰慄
伯 30:23 我知主必致我於死、使我入為萬人所定之陰宅、
伯 30:24 天主舉手、祈禱亦無益、天主降災於人、呼籲亦徒然、 或作人傾仆之時豈不伸手求救乎人遇災之時豈不呼援乎
伯 30:25 遭難者、我為之哀哭、貧乏者、我為之心憂、
伯 30:26 我望吉祥、反凶災至、我冀光明、及幽暗來、
伯 30:27 患難之日既至、中心紛然、不得綏安、
伯 30:28 我非因日暴而面目黧黑、我立於會中而呼號、
伯 30:29 我與豺狼 豺狼或作野犬為伴、與鴕鳥為友、
伯 30:30 我膚黑而脫落、我骨因熱而焦枯、
伯 30:31 我琴發悲聲、我簫發哀音、 或作我琴音變為悲音我簫聲變為哭聲
伯 31:1 <h2>歷舉己事一一不違於理</h2> 我已禁約我目、不注視少女、 原文作我與目立約豈猶注視少女乎
伯 31:2 若非如此、我由上由天主應受何罰、自高自全能之主應得何報、
伯 31:3 奸邪者豈能不遭禍、行惡者豈能不遇災、
伯 31:4 天主豈非鑒我道途、豈非數我步履、
伯 31:5 我何曾舉動虛妄、足趨詭詐、
伯 31:6 願天主以公平之權衡權我、即知我為正直、 正直或作全善
伯 31:7 如我步履離乎正道、心隨我目、手有污穢、
伯 31:8 願我所播者、他人食之、願我所植者、根株盡拔、
伯 31:9 如我心為婦女所惑、 如我心為婦女所惑或作若我心迷惑向婦女起淫念在比鄰之門外窺伺、
伯 31:10 願我妻為他人推磨、他人與之同寢、
伯 31:11 緣此為大罪、為有司所當罰之惡、
伯 31:12 此罪如火、焚燬至盡、滅我所有、
伯 31:13 我僕婢與我爭辯、我何嘗使之負屈含冤、
伯 31:14 我以為如有此、天主起而訊鞫、我將若何、天主若察問、我何以答之、
伯 31:15 造我於胎者、不亦造彼乎、使我與彼為母所生、豈非一主乎、
伯 31:16 何曾使貧者不得所願、使嫠婦不得所望、
伯 31:17 何曾獨食我餐、何曾不使孤子與我同食、
伯 31:18 我自幼收養孤子、如為其父、自出母胎後、顧恤嫠婦、
伯 31:19 我若見淪落人無衣、見窮乏人無服蔽體、
伯 31:20 我何曾不衣其身、不以我羊綿暖其體、遂為我祝福、
伯 31:21 何曾在公庭、 公庭原文作城門見有輔助我者、即欺壓孤子、
伯 31:22 如我有此、願我肩自缺盆骨而脫、我臂自羊矢骨而折、
伯 31:23 蓋我恐天主降災、自知不能當天主之威、
伯 31:24 何曾以金為望、何曾云精金為我所恃、
伯 31:25 何曾以貨財之豐、所獲者之多為樂、
伯 31:26 何曾見日發光、明月 明月原文作寶月行於空中、
伯 31:27 即中心迷惑、按手於口為禮、 按手於口為禮原文作口接吻於手為禮
伯 31:28 此亦為有司所當罰之罪、我如有此、則違背在上之天主、
伯 31:29 何曾因敵遇災而喜、何曾因其遭禍而踴躍、
伯 31:30 我不容我口犯罪、不發咒詛願其喪命、
伯 31:31 我家 家原文作幕之人、何曾不 指我云、孰不因其施食而得飽、
伯 31:32 賓旅我從未使宿於衢、行路之人、我啟門而迎接、
伯 31:33 何曾如他人 如他人或作如亞當蔽我罪、隱過於懷、
伯 31:34 如我有此、自思大眾必驚恐我、宗族必藐視我、凌辱我、使我蒙羞緘口、不敢出門、
伯 31:35 此我自辯之辭、願有聽之者、願全能之主答我、訟我者任其書我罪狀、
伯 31:36 我必以其言負於肩、戴於首以為冕、
伯 31:37 必以我動作、悉述於彼而不隱、坦然無懼、如君至其前、
伯 31:38 我若奪取田地、不償其值、食其所產、使原主歎息、以致田疇彷彿向我呼號、隴畝彷彿向我哭泣、
伯 31:39 a
伯 31:40 願荊棘叢生以代麥、願惡萊徧長以代麰麥、<u>約百</u>之言、至此已竟、
伯 32:1 <h2><u>以利戶</u>怒<u>約百</u>及其三友</h2> <u>約百</u>三友、 約百三友原文作此三人見<u>約百</u>自以為義、遂不復答之、
伯 32:2 有<u>布西</u>人<u>蘭</u>族<u>巴拉迦</u>子<u>以利戶</u>怒、怒<u>約百</u>、以其在天主前自稱為義、
伯 32:3 怒<u>約百</u>三友、以其無言答<u>約百</u>、但以<u>約百</u>為有罪、
伯 32:4 <u>以利戶</u>俟三友與<u>約百</u>辯論畢、因其皆年長於己、
伯 32:5 <u>以利戶</u>見三友口無言以答、則怒甚、
<h2> 自言既知老者非盡達道乃敢直陳意見
</h2>
伯 32:6 <u>布西</u>人<u>巴拉迦</u>子<u>以利戶</u>曰、我年幼、爾年老、故畏懼、不敢陳我意於爾前、
伯 32:7 以為年老者當辯論、壽高者必以智慧訓人、
伯 32:8 今我知人有智慧、乃因感於神、人之明哲、出乎全能主之靈氣、
伯 32:9 年邁者 年邁者或作尊者不盡有智慧、壽高者不盡能辯是非、
伯 32:10 因此我曰、請聽我言、我將以我意示爾、
伯 32:11 我已聽爾言、傾耳聽爾之辯論、待爾窮究其理、
<h2> 責三友弗能駁折<u>約百</u>
</h2>
伯 32:12 我細聽爾、見爾中無人能駁<u>約百</u>、無人有言以答之、
伯 32:13 恐爾言、我儕雖得智慧、 亦徒然也、能駁 駁或作斥之者惟天主、人則不能、
伯 32:14 <u>約百</u>未曾與我辯、我亦不以爾言答之、
伯 32:15 彼眾懵然 懵然或作迷亂不復應答、無辭可辯、
伯 32:16 我俟之良久、皆默然無語、不復答一辭、
伯 32:17 故我欲盡己分以辯、指陳己意、
<h2> 中心迫切不得不言
</h2>
伯 32:18 因我言盈懷、中心迫切、不得不言、
伯 32:19 盛新酒於革囊、不開必裂、我腹亦覺如此、
伯 32:20 我言則我氣可舒、我將啟口而答、
伯 32:21 我必不徇人情、不諂諛人、
伯 32:22 蓋我不知諂諛、若諂諛、則造我之主、必速除滅我、
伯 33:1 <h2>欲以真誠與<u>約百</u>辯</h2> <u>約百</u>乎、請聽我言、聆我諸語、
伯 33:2 今我啟口、以舌發言、
伯 33:3 心以為正者必言之、我必以唇明言所知、
伯 33:4 天主之神造我、全能主之氣生我、
伯 33:5 如爾能答我、則備爾言辭、起而陳於我前、
伯 33:6 在天主前、爾我無異、我亦由土而成、
伯 33:7 我威不足以懼爾、我勢不足以制爾、
伯 33:8 耳中曾聞爾言、曾聽爾聲云、
伯 33:9 我清潔無辜、我純正無愆、
<h2> 天主至大人難望其自白所行
</h2>
伯 33:10 天主尋隙以攻我、視我為敵、
伯 33:11 桎我之足、加意防守於我之四周、
伯 33:12 我駁爾言謬、蓋天主超 超或作大乎世人、
伯 33:13 爾何為與天主爭論、天主所行、不自辨白、
<h2> 天主令人悔改警之以異象
</h2>
伯 33:14 天主一再言之、而人不明、
伯 33:15 人偃臥於床、酣睡之時、天主或示夢、或以夜間異象、
伯 33:16 默示之、 默示之或作言提其耳垂訓以警之、
伯 33:17 使人改其惡行、去其驕心、
伯 33:18 救其生免入塚墓、保其命不為刃所傷、
<h2> 或以懲罰
</h2>
伯 33:19 有時使其病臥於床、負痛以責之、使之遘疾、痛楚難堪、深入骨髓、
伯 33:20 口厭食物、心惡珍饈、
伯 33:21 肉消不得再見、前所不見之骨、亦皆顯露、
伯 33:22 生命臨墓、離死不遠、 或作其生臨於墓其命離死不遠
<h2> 或以師保
</h2>
伯 33:23 千天使中若有一天使為其人作保、以人所當為之正事明示之、
伯 33:24 天主則矜憫其人曰、可援之、免其入墓、我已得以贖之者、
伯 33:25 其體豐腴、勝於幼年、必返老還童、
伯 33:26 若祈禱天主、蒙天主悅納、使其歡然得覲天主面、天主必按人之義以報之、
伯 33:27 歌於人前曰、我昔犯罪、行為不正、反不受應得之報、
伯 33:28 天主救贖我生、 生或作靈免入塚墓、救贖我命、俾睹光明、
伯 33:29 天主待人、如此者至再至三、
伯 33:30 以援其生 生或作靈於墓、使其得照於生命之光、
<h2> 勸<u>約百</u>靜聽其言
</h2>
伯 33:31 <u>約百</u>乎、爾當細聽我言、且靜默、我猶欲言、
伯 33:32 如爾有辭則答我、爾可直言、因我欲定爾為是、 為是或作為義
伯 33:33 否則爾其聽我、爾且緘默、待我曉爾以智慧、
伯 34:1 <h2><u>以利戶</u>責<u>約百</u>謂天主不公</h2> <u>以利戶</u>又曰、
伯 34:2 爾曹有智慧者聽我辭、爾曹有知識者傾耳聽我言、
伯 34:3 耳中詳辨言語、當如口嘗食味、
伯 34:4 我儕當究何為是、爾我當知何為善、
伯 34:5 <u>約百</u>嘗言我乃義、天主不以公平待我、
伯 34:6 我焉能誑言自謂不義、然我雖無辜、仍受苦難堪云、
伯 34:7 誰如<u>約百</u>盈口褻瀆、如飲水饜足、
伯 34:8 是與作孽者結黨、與為惡者同行、
伯 34:9 <u>約百</u>云、天主悅納人、與人無益、 或作人順從天主亦何所益
<h2> 天主全善斷無不公
</h2>
伯 34:10 今爾曹有慧心者、請聽我言、天主斷不行非善、全能之主斷不行非義、
伯 34:11 必循人之所為、施報於人、按人所行之道、使人遭報、
伯 34:12 天主事事無不善、全能之主、必不顛倒是非、
伯 34:13 天主治地孰命之、天地萬物孰奠之、 天地萬物孰奠之或作天主治理宇宙孰託之
伯 34:14 天主所賜之生氣、如定意使歸於己、
伯 34:15 則凡有血氣者必死亡、世人皆歸於塵、
伯 34:16 爾若有智慧、則當聽此、側耳聽我言、
伯 34:17 不悅公義者、豈能操治世之權乎、爾何可視至公全能之主為不義乎、
伯 34:18 君王尚不可稱為非、侯伯尚不可稱為惡、
伯 34:19 況天主哉、不偏視王公、不異待貧富、蓋皆其手所造、
伯 34:20 亦能使人俄頃死亡、使民中夜震動而逝、有勢者見除、並不假手於人、
伯 34:21 天主之目、鑒人之道途、觀人之步履、
伯 34:22 行惡者即遁於幽暗死陰、無以自匿、
伯 34:23 人在天主前受鞫、天主一察之、無庸再三、
伯 34:24 譴責有權者、無庸先察、使他人代其職、
伯 34:25 蓋天主知其所行、夜間傾之、使之滅亡、
伯 34:26 彼乃惡人、天主明責之、為眾所觀、
伯 34:27 皆因背棄主、不明其道、
伯 34:28 虐待貪乏、使之呼籲天主、而天主垂聽其呼籲、
伯 34:29 天主賜人綏安、誰能擾亂、天主若掩面、誰能覲之、其待一國待一人皆如是、
伯 34:30 不容惡人為君、阻其陷害人民、
<h2> 人當於主前自卑平心服責
</h2>
伯 34:31 爾當告天主曰、我既受責、不敢再犯、
伯 34:32 我所不知、求主指示、我若曾行惡、後必不復行、
<h2> <u>以利戶</u>斥責<u>約百</u>
</h2>
伯 34:33 天主施報、豈能狥爾私意、若爾不受 我言、聽爾選擇、於我何與、爾有所見、請爾言之、
伯 34:34 智者與哲者聞此、必謂我曰、<u>約百</u>無知而言、其詞不達乎理、
伯 34:35 a
伯 34:36 我願<u>約百</u>被試至終、因其辯駁 辯駁原文作應答無異惡人、
伯 34:37 於其故罪、又加以忤逆之罪、在我儕中自顯侮慢、在天主前多言煩瀆、
伯 35:1 <h2>人難比主作孽為善於主毫無損益</h2> <u>以利戶</u>又曰、
伯 35:2 爾於天主前、自稱為義、 或作爾言我義於天主又言我不犯罪亦何所裨、較犯罪有何所益、爾以為此言合乎理乎、
伯 35:3 a
伯 35:4 我將答爾及爾在此之友朋、
伯 35:5 試觀高天、瞻望在上之穹蒼、
伯 35:6 若爾作孽、能使天主何害、爾惡貫盈、於天主何損、
伯 35:7 若爾為善、於天主何益、能使之由爾手有何所得、
伯 35:8 爾惡祗可損爾之同類、爾善祗可利於世人、
<h2> 不信主者受苦呼號不蒙應允
</h2>
伯 35:9 有人因多遭虐待而歎息、緣被有勢者欺壓而呼號、
伯 35:10 獨不尋求造人之天主、 原文作惟無人云造我之天主安在不念天主能使人夜間歡呼、
伯 35:11 教我世人、勝於地上走獸、賜我智慧、靈於空中飛鳥、
伯 35:12 雖因惡人之兇暴而號呼、天主亦不應允、 或作彼雖號呼天主不應允因惡人驕傲
伯 35:13 不誠之祈禱、天主不俯聽、全能者不垂顧、
<h2> 天主雖不得見須知事惟其治
</h2>
伯 35:14 雖云爾不得見之、仍當知是非之理在其前、爾當仰候之、
伯 35:15 今雖言天主震怒以降罰、猶不視為降罰、尚未細察大過、
伯 35:16 故<u>約百</u>啟口出虛誕之詞、其言語煩瑣、俱為無知、
伯 36:1 <h2><u>以利戶</u>闡明天主所行至公無私</h2> <u>以利戶</u>又曰、
伯 36:2 再容我片時、我猶將示爾、我猶有言以明天主之事、
伯 36:3 我所知自遠年所傳者、今將題論、歸義於造我之主、
伯 36:4 我言不妄誕、知識俱備者在爾前、
伯 36:5 天主能力至大、智慧甚廣、而無所輕視、
伯 36:6 不容惡人生存、為困苦者伸冤、
伯 36:7 其目眷顧善人、眷顧君王、俾能坐國位至於永遠、日漸增高、
伯 36:8 有人繫於縲絏、拘以困苦之繩索、
伯 36:9 則指其所為之惡、與其過之極者、 其過之極者或作逞其驕傲所犯之罪
伯 36:10 提其耳、使受訓誨、警之悔改以除惡、
伯 36:11 如其聽從遵受、則可亨通度日、終身享福、
伯 36:12 如其不聽、則亡於刃、無知而死、
伯 36:13 心邪之人、積愆干怒、雖受束縛、仍不祈禱、
伯 36:14 少年夭折、其生命與孌童同科、
伯 36:15 天主拯救受苦者脫於患難、受虐時、使之啟耳聽訓、
伯 36:16 如是、天主亦必引爾出危迫之地、導爾至寛廣不狹之所、使爾席 席或作几上陳滿肥甘、
<h2> 須自謹慎有罪必不蒙福
</h2>
伯 36:17 爾衷若充於惡人所擬者、則必定爾罪、罰必及爾身、
伯 36:18 慎哉、恐天主震怒、遽加譴責、雖多金亦不得贖、
伯 36:19 天主豈重視爾之貨財乎、必不以黃金與巨勢為念、
伯 36:20 毋羨黑夜、即萬民見除於其所之時、 即萬民見除於其所之時或作即萬民入深處之時
伯 36:21 慎哉、毋從此罪、乃爾不甘受苦、而以此罪為美、
伯 36:22 天主能力巍巍、孰能如天主垂訓、
伯 36:23 孰能示其當行之道、孰能對之曰、主所行不義、
<h2> 須頌美天主之大
</h2>
伯 36:24 爾不可忘讚天主之作為為大、即世人所歌頌者、
伯 36:25 人皆見之、人由遠而觀之、
伯 36:26 天主至大、我儕不能測度、其壽無量、不可計數、
伯 36:27 攝取水滴、變霧為雨、
伯 36:28 由雲中淋漓、降於萬人、
伯 36:29 密雲鋪遍空中、天主幕內雷聲震轟、誰能測度、
伯 36:30 天主使光明普照其上、且以覆海底、
伯 36:31 亦以此或懲罰列民、或豐裕賜食於人、
伯 36:32 手持電光、命以罰敵、
伯 36:33 又命免罰己友、惟降盛怒於作惡之人、 或作天主向生物植物以雷霆表示已能
伯 37:1 <h2>天主之行廣大無匹世人當敬畏之</h2> 緣此、我心戰慄、不勝震動、似離其所、
伯 37:2 爾曹當聽天主之威聲、與其口所發之響、
伯 37:3 引其雷聲、震至天涯、使電光閃至地極、
伯 37:4 厥後雷震轟轟、發其威聲、聲聲相隨、人所共聞、 或作厥後雷聲震轟發其威聲電光閃爍
伯 37:5 天主震雷、其聲甚奇、行大事、我儕不能測、
伯 37:6 命雪降於地、以大能下雨滂沱、
伯 37:7 使人手不得操作、俾萬人各知天主之經綸、
伯 37:8 百獸入其穴、臥其巢、
伯 37:9 狂風自南方 南方原文作巖密之處而來、寒冷自北方而至、
伯 37:10 天主噓氣有寒冰、使廣流之水、皆被禁遏、 使廣流之水皆被禁遏或作使廣流之水凝結如堅物
伯 37:11 使潤氣蒸於密雲、使雲霞鋪散、
伯 37:12 雲氣以天主之旨旋轉游行、所行於地、皆遵天主之命、
伯 37:13 或以降災於地、或以施恩於人、
伯 37:14 <u>約百</u>乎、當聽此、立而思維天主之奇妙、 奇妙或作異跡
<h2> 治理萬物奇妙莫測
</h2>
伯 37:15 天主如何命此一切、如何使雲中之 電光閃爍、爾能知之乎、
伯 37:16 爾豈明密雲如何浮於空乎、天主智慧全備、爾能測其妙乎、
伯 37:17 地之暑熱來自南方、致爾衣皆溫燥、爾能明其所以然乎、
伯 37:18 天主開闢穹蒼、形堅如鏡、乃爾輔助之乎、
伯 37:19 我儕當以何言與天主辯論、求爾教我、我因愚昧、不知如何陳辭、
伯 37:20 我若議論 天主、猶敢告之乎、人若議論天主、必至翦滅、
伯 37:21 今不得見日光、因匿於雲中、風一吹噓、 風一吹噓原文作有風吹過天復清明、
伯 37:22 金光來自北方、天主真有威可畏、
伯 37:23 全能之主、我儕不能測之、能力至大、公義仁慈無邊、不無故降災於人、 不無故降災於人或作不與人辯論
伯 37:24 故人敬畏之、凡自以為智者、亦不足為有識、 亦不足為有識或作天主不顧視
伯 38:1 <h2>天主詰<u>約百</u>能答所問乎提舉造物之經綸以明<u>約百</u>愚懦</h2> 時主自大風中對<u>約百</u>曰、
伯 38:2 孰以無知之詞、使我之旨暗昧不明乎、
伯 38:3 爾且束腰如勇士、我問爾、爾答我、
伯 38:4 我建立 建立或作肇闢大地時、爾安在、爾若有智慧則告我、
伯 38:5 誰定其量度、誰以準繩定其規模、爾知之乎、
伯 38:6 地之址基、何處築之、地之隅石、何人立之、
伯 38:7 當時晨星咸歌、諸神子無不歡呼、
伯 38:8 海水初生、如子出胎、其時我禁遏之、猶如閉門、
伯 38:9 以雲為其衣、裹以昏黑、如以襁褓裹嬰、
伯 38:10 為定界限、為設門楗、
伯 38:11 命之曰、至此則可、毋得踰越、爾之波濤澎湃、至此而止、
伯 38:12 爾誕生以來、曾命晨光、曾定黎明之處乎、
伯 38:13 曾命光明普照地之四極、使地上惡人咸藏匿乎、
伯 38:14 光明照地、地面變新、如印印泥、萬物出現、若衣華服、
伯 38:15 光明照臨、惡人反覺無光、其勢即敗、 此皆爾所使乎、
伯 38:16 爾曾至海之泉源乎、曾行淵之深處乎、
伯 38:17 死亡之戶、曾顯露於爾乎、死陰之門、爾曾見之乎、
伯 38:18 大地之廣厚、爾曾察之乎、如知之、試言之、
伯 38:19 光明之所居、由何路可至、晦冥之宅、又在何處、
伯 38:20 爾能導光明歸其境乎、爾知由何路入其宅乎、
伯 38:21 爾必知之、因太初爾已生於世、爾年數極多、
伯 38:22 爾曾入雪之庫乎、曾見雹之倉乎、
伯 38:23 我藏之以備降災之時、待徵伐與戰爭之日、
伯 38:24 光明由何路四射、東風由何道吹於地、 或作東方之光輝由何路散布於地
伯 38:25 誰為暴雨分途歸河、誰為雷電定道、
伯 38:26 誰使雨亦降於無人之地、降於無人居之曠野、
伯 38:27 滋潤荒蕪空曠之地、又使草萊萌芽發生、
伯 38:28 雨有父乎、露珠為誰所生、
伯 38:29 冰出於何胎、天之霜為誰所生、
伯 38:30 水堅聚如石、淵面凝結、為誰所使、
伯 38:31 爾能繫昴星之結乎、能解參星之帶乎、
伯 38:32 能循時引導十二宮乎、使斗與其屬星旋轉乎、
伯 38:33 爾知天之常經、使地歸其統轄乎、
伯 38:34 爾能呼雲、使滂沱之雨降於爾身乎、
伯 38:35 爾能遣電前往、使應爾曰、我在此乎、
伯 38:36 懷中智慧誰賦、心內聰明誰賜、 或作誰使密雲如有智慧誰使天象如有聰明
伯 38:37 孰能以智慧核雲之數乎、孰能傾天之盆、
伯 38:38 使塵成泥、使土成團乎、
伯 38:39 牝獅小獅、藏於穴、伏於林、爾能為之覓食、以充其飢乎、
伯 38:40 a
伯 38:41 稚鴉乏食、飛翔往來、向天主哀鳴、孰為之備食乎、
伯 39:1 <h2>獸與禽各循其性乃主所使非由世人</h2> 巖間野羊之生、爾知其時乎、牝鹿產子、爾詳其期乎、
伯 39:2 爾能計其孕胎之月數乎、知其生產之時乎、
伯 39:3 卷曲其身、劬勞生子、
伯 39:4 其子漸壯、長於曠野、去而不歸、
伯 39:5 誰使野驢自由、任意游行、誰使野驢不受縶維、
伯 39:6 我使曠野為其所處、使鹵地為其居所、
伯 39:7 輕視邑中之諠譁、不聞驅策者之聲、
伯 39:8 徧山游行囓芻、覓各種草萊、
伯 39:9 野牛 或作犀牛肯為爾之服役、臥於爾槽旁乎、
伯 39:10 爾能繫野牛以索、使耕爾隴畝乎、豈肯隨爾鈀土於田乎、
伯 39:11 爾豈能因其力大而恃之、使其為爾服勞 於田乎、
伯 39:12 爾能冀其運穀於爾家、運禾於爾場乎、
伯 39:13 雌鴕鳥歡然鼓翅、翎毛豈似鶴乎、 翎毛豈似鶴乎或作翎毛豈慈鳥之翎毛
伯 39:14 蓋遺卵於地、使得暖於沙、
伯 39:15 不念人足踐之、野獸躪之、
伯 39:16 向雛忍心、如非己出、生之徒勞、毫無憂懼、
伯 39:17 因我 我原文作天主使之無慧心、不賦以靈明、
伯 39:18 然彼高展其身、輕視馬與騎者、
伯 39:19 馬力豈爾所賜、馬之領騌雄美、豈爾所使、
伯 39:20 爾能使馬躍如蝗、嘶鳴可畏乎、
伯 39:21 馬以蹏跑地、自樂有力、馳驅向前、與兵刃相迎、
伯 39:22 輕視可畏者、無所恐懼、不因鋒刃而退、
伯 39:23 矢囊與光明之戈矛、攜於其上、錚錚有聲、
伯 39:24 暴躁猛趨、如將吞地、一聞角聲、前進不立、
伯 39:25 一聞角響、嘶鳴蕭蕭、遠嗅戰氣、且聞將帥之雷霆、兵卒交戰之喧呼、
伯 39:26 鷲鳥飛翔、張翼向南、豈藉爾之智慧乎、
伯 39:27 鵰鷹騰空、營巢高處、豈因爾命乎、
伯 39:28 棲於磐石、巢於山巖峻險之處、
伯 39:29 自彼覓食、其目遠望、
伯 39:30 其雛吸血、何處有屍、鵰鷹集焉、
伯 40:1 <h2><u>約百</u>於主前自卑</h2> 主又語<u>約百</u>曰、
伯 40:2 好辯者、欲與全能之主爭乎、與天主辯者、今可答之、
伯 40:3 <u>約百</u>答主曰、
伯 40:4 我甚輕賤、何以答主、惟以手掩口、
伯 40:5 我已言之一而再、不敢復言復答、
<h2> 天主詰<u>約百</u>能答所問乎有巨能行主所行者乎
</h2>
伯 40:6 主自大風中謂<u>約百</u>曰、
伯 40:7 爾且束腰如勇士、我問爾、爾答我、
伯 40:8 爾豈可廢棄我命、爾因欲以己為是、而以我為非乎、 爾因欲以己為是而以我為非乎或作爾以己為義以不義歸我乎
伯 40:9 爾亦有臂 有臂或作有能如天主乎、爾亦能如天主發雷聲乎、
伯 40:10 試以尊貴威嚴為飾、以榮光赫奕為衣、
伯 40:11 震動爾怒、見矜高者則抑之、
伯 40:12 見驕傲者則降之、將惡人踐於其所、
伯 40:13 使其同匿於塵埃、藏其面於幽暗、
伯 40:14 我則譽爾曰、爾能以右手自救、
<h2> 提論比希末
</h2>
伯 40:15 試觀我造爾之時所造之巨獸、 巨獸原文作比希末囓草若牛、
伯 40:16 其力在腰、在腹皮之筋、
伯 40:17 尾搖如柏香木、腿筋盤亙、
伯 40:18 骨如銅管、肋如鐵幹、
伯 40:19 天主造萬物、此物為最、造之者賜以自衛之具、無殊利刃、
伯 40:20 山生百草、為其所食、偕野之百獸戲游於彼、
伯 40:21 伏於蓮下、藏於水澤蘆葦叢生之處、
伯 40:22 蓮葉蔽之、水柳環之、
伯 40:23 河水汪洋、彼不畏懼、即<u>約但</u>河流奔其口、彼亦安然、
伯 40:24 孰能至其目前擒之、陷之於網羅、以繩貫其鼻乎、
伯 41:1 <h2>始論利未雅坦</h2> 爾能以鈎釣利未雅坦、 利未雅坦有譯鱷魚以繩繫其舌乎、
伯 41:2 能以繩貫其鼻、以鈎貫其頰乎、
伯 41:3 彼豈懇求爾、豈以諂言語爾乎、
伯 41:4 豈與爾立約、永為爾僕乎、
伯 41:5 豈可視之若鳥、以為玩物乎、豈可為爾幼女繫之乎、
伯 41:6 同儕貿易者、能以之為貨乎、分其肉以鬻商賈乎、
伯 41:7 爾能以戈矛剌其皮、以魚叉貫其首乎、
伯 41:8 爾試以手執之、後思與鬥、必不敢復試矣、
伯 41:9 擒之之望終虛、人一見之莫不喪膽、
伯 41:10 猛士亦莫敢攖之、誰則敢與我相敵、
伯 41:11 孰能先施於我、使我酬答乎、 或作誰先勝我使我求和乎天下萬物皆屬於我、
<h2> 繼論利未雅坦
</h2>
伯 41:12 今必申言利未雅坦之肢體與其力、及其甲之美、
伯 41:13 孰能剝其皮、孰能近其上下之齒、
伯 41:14 孰能啟其頰、其齒陳列可畏、
伯 41:15 鱗甲堅美、密若封緘、
伯 41:16 鱗一一相連、氣不得入其間、
伯 41:17 互相連結、膠合不分、
伯 41:18 彼嚏則光發、目若晨輝、
伯 41:19 口中發火、噴飛火星、
伯 41:20 鼻中騰煙、如蒸氣出於火上之沸釜、
伯 41:21 其氣燃炭、火焰閃於其口、
伯 41:22 其項有力、凡至其前者、皆驚懼逃遁、
伯 41:23 筋肉緊連、牢不可動、
伯 41:24 心剛如石、堅如底磨、
伯 41:25 彼震動 震動或作興起則英雄恐懼、因畏懼而自覺昏迷、
伯 41:26 擊之以刃、刃不能傷、衣鎧甲用矛用矢亦徒然、
伯 41:27 視鐵刃如草芥、視銅器如朽木、
伯 41:28 箭不能使之逃遁、以機絃發石擊之、視如糠秕、
伯 41:29 以梃為草、人揮戈則恥笑、
伯 41:30 腹下之鱗有刃、同於瓦片、比諸鈀器、印泥有跡、
伯 41:31 使淵滾若沸鼎、使海翻若油釜、
伯 41:32 其行也、跡則皎然、 跡則皎然原文作後有光路令人視淵如髮之皓、
伯 41:33 地上莫與比擬、 或作地上莫能制之自受造以來、性無畏懼、
伯 41:34 凡高大者彼皆輕視、 或作凡強悍者彼皆蔑視為王於一切猛獸之上、 或作為鱗族之王
伯 42:1 <h2><u>約百</u>自厭自悔敬服天主</h2> <u>約百</u>答曰、
伯 42:2 我知主無所不能、凡主旨所定者、無不成就、
伯 42:3 誰可以愚昧之言、使主之旨不明、我前所言、我不自知、此道深遠莫測、我所不明、
伯 42:4 我將言、求主聽我、將問主、願主指示我、
伯 42:5 昔我耳聞主之威、今則親目睹主、
伯 42:6 故我自厭、坐於塗炭 塗炭原文作灰塵而自悔、○
<h2> 天主謂<u>約百</u>之言勝於三友之言因命其友獻祭贖過
</h2>
伯 42:7 主諭<u>約百</u>之言已畢、遂諭<u>提幔</u>人<u>以利法</u>曰、我怒爾及爾二友、因爾曹論我之言、不如我僕<u>約百</u>之言為是、
伯 42:8 今當取牡牛七、牡綿羊七、至我僕<u>約百</u>所、為爾曹獻火焚祭、我僕<u>約百</u>將為爾祈禱、我必悅納之、不循爾之愚昧而施報於爾、蓋爾曹論我之言、不如我僕<u>約百</u>之言為是、
伯 42:9 於是<u>提幔</u>人<u>以利法</u>、<u>書亞</u>人<u>比勒達</u>、<u>拿瑪</u>人<u>瑣法</u>、俱往、遵主所命而行、主果悅納<u>約百</u>、
<h2> 主復<u>約百</u>舊業享受福祉較昔為倍
</h2>
伯 42:10 <u>約百</u>為其友祈禱、主遂使其境遇復初、凡其昔時所有者、賜之維倍、
伯 42:11 <u>約百</u>眾兄弟姊妹、與素相識者俱至、同食於其家、因主曾降災於彼、皆慰藉之、人各以一金、 一金原文作一基細他基細他見創世記三十三章十九節小註一金耳環餽之、
伯 42:12 主賜福於<u>約百</u>、使其後福較前福尤盛、有羊一萬四千、駝六千、牛一千偶、牝驢一千、
伯 42:13 生子七人、女三人、
伯 42:14 長女命名<u>耶米瑪</u>、次女命名<u>基洗亞</u>、三女命名<u>基連哈樸</u>、
伯 42:15 天下之女、無一美如<u>約百</u>之女、<u>約百</u>賜之以業、在其兄弟中、
<h2> <u>約百</u>年邁壽高而卒
</h2>
伯 42:16 嗣後<u>約百</u>享壽一百四十歲、得見子孫四代、
伯 42:17 <u>約百</u>壽高年邁而終、
詩 1:1 <h2>為善者昌</h2> 不從惡人之計謀、不登罪人之道途、不坐褻慢人之座位、
詩 1:2 惟喜悅主之律法、晝夜思維、似此之人、即為有福、
詩 1:3 彼如樹木、植於溪旁、臨時結果、其葉不枯、所為之事、無不亨通、
<h2> 作惡者亡
</h2>
詩 1:4 維彼惡人、決不如此、乃如糠秕、隨風吹散、
詩 1:5 因此當審判時、惡人必不能立、罪人在善人會中、亦復若是、
詩 1:6 蓋主喜悅善人之道、惡人之道、必至滅亡、
詩 2:1 <h2>受膏者之國為主所立仇敵抗逆徒然</h2> 異邦因何紛然鬧亂、列國因何徒然謀算、
詩 2:2 世間君王興起、侯伯會議、欲抗逆主、抗逆主所立之受膏者、
詩 2:3 曰、不如斷其繫我之繩、脫其縛我之索、
詩 2:4 坐於天上者必笑、主必哂笑之、
詩 2:5 惟時主必施威譴責之、發怒震驚之、
詩 2:6 曰、我已沐之以膏、立之為王在我聖<u>郇</u>山、
詩 2:7 受膏者云、我傳命、主曾謂我云、爾乃我之子、我今日生爾、
詩 2:8 爾求我、我即將列國賜爾為業、將地之四極賜爾為產、
詩 2:9 爾必擊之以鐵杖、碎之如陶器、
<h2> 列王悉宜順服
</h2>
詩 2:10 現今列王、爾當覺悟、世間掌權者、須受警教、
詩 2:11 當以敬畏奉事主、當喜樂又當悚懼、
詩 2:12 當拜服其子、恐其速然震怒、爾曹即滅亡於道中、凡倚賴之者、俱為有福、
詩 3:1 <b>此<u>大衛</u>避子<u>押沙龍</u>所作之詩○</b><br/><h2>詩人歷陳艱苦惟主是賴</h2> 主歟、我之仇人極多、攻擊我者亦甚眾、
詩 3:2 有多人議論我、曰、彼必不得天主之拯救、細拉、
詩 3:3 主仍護衛我如盾、使我有榮耀、使我能昂首、
詩 3:4 我以聲呼籲主、主從聖山應允我、細拉、
詩 3:5 我臥我睡我醒、因主扶持我、
詩 3:6 圍我以攻我者、雖有數萬人、我亦不懼、
詩 3:7 求主興起、求我天主拯救我、因主曾撲我一切仇敵之面、曾敲惡人之牙、
詩 3:8 主常施救、願主賜福於主之選民、細拉、
詩 4:1 <b>此<u>大衛</u>所作之詩使伶長鼓琴而歌○</b><br/><h2>求主應允</h2> 為我伸冤之天主、我呼籲時、望主應允、我遭窘困、主常使我得寛舒、今求主憐恤我、俯聽我禱告、
<h2> 斥責仇敵
</h2>
詩 4:2 爾曹眾人、藐視我之尊榮、喜愛虛假、尋求詭詐、將至何時、細拉、
<h2> 復勸戒之
</h2>
詩 4:3 爾曹須知主選擇虔誠人歸己、我呼籲主、主必應允、
詩 4:4 爾曹當警懼、不可犯罪、在床時、心宜思念、亦宜緘默、細拉、
詩 4:5 當獻虔誠為祭、又當仰賴主、
<h2> 惟以蒙主恩光為福
</h2>
詩 4:6 有多人云、惟願得福、主歟、我惟願主面之榮光照臨我儕、
詩 4:7 嘉穀美酒豐盈、彼皆歡樂、主使我心中歡樂更勝、
詩 4:8 我得安然偃臥、惟主令我坦然而居、
詩 5:1 <b>此<u>大衛</u>所作之詩使伶長吹簫而歌○</b><br/><h2>自言禱告維殷求主應允</h2> 求主俯聽我之語言、眷顧我之歎息、
詩 5:2 我王我天主、俯聽我籲懇之聲、因我向主禱告、
詩 5:3 求主清晨俯聽我聲、清晨我向主陳詞禱告、遂即盼望、
<h2> 主不悅惡事不容惡人
</h2>
詩 5:4 因主為天主、不喜悅惡事、不容惡人與主同居、
詩 5:5 狂傲人不能立於主之前、作惡者皆為主所惡、
詩 5:6 出誑言者、主必滅絕、殘忍詭詐者、主必厭棄、
<h2> 蒙主恩赴主殿求主引導
</h2>
詩 5:7 惟我蒙主之大恩慈、進主之殿敬畏主、向主之聖殿下拜、
詩 5:8 求主因我之仇敵以仁慈引導我、使我能前進行主之直道、
詩 5:9 彼口中無正直、心懷奸惡、喉如陷坑、舌如油渦、
<h2> 求主懲罰惡人
</h2>
詩 5:10 願天主懲治其愆尤、使因己謀而傾敗、因其罪孽甚多、違背主、願主驅逐之、
詩 5:11 倚賴主者、咸必喜樂、時常歡呼、因蒙主之庇祐、敬愛主名者、皆因主踴躍、
<h2> 善人必蒙主庇祐
</h2>
詩 5:12 主必賜福於義人、用恩如盾、周圍護祐之、
詩 6:1 <b>此<u>大衛</u>所作之詩使伶長鼓琴而歌音用第八○</b><br/><h2>遘疾病兼受敵擾求主矜憐</h2> 求主莫施威懲治我、莫震怒責罰我、
詩 6:2 我身虛弱、求主矜憐、我骨戰慄、求主醫治、
詩 6:3 我心甚恐懼、主歟、如此將至何時、
詩 6:4 求主旋反、救我生命、施恩拯援我、
詩 6:5 死後無人記憶主、在示阿勒、 示阿勒有譯黃泉有譯陰府有譯墳墓誰能稱讚主、
詩 6:6 我因歎息、甚覺困乏、每夜流淚、霑濡我床、浸濕我榻、
<h2> 深信主必允許所求使敵人羞愧
</h2>
詩 6:7 我因憂愁、眼目昏花、因仇離甚多、日見衰老、
詩 6:8 爾曹一切作惡之人、皆當離我、因主俯聽我之哭聲、
詩 6:9 主俯聽我之懇求、主允納我之禱告、
詩 6:10 我一切仇敵、皆必愧恥、亦甚驚駭、頃刻愧恥而退後、
詩 7:1 <b>此<u>大衛</u>因<u>便雅憫</u>人<u>古實</u>之言所作之哀歌誦於主前○</b><br/><h2>自言無辜受迫求主救援</h2> 主我之天主歟、我惟倚賴主、求主拯濟我、救援我脫離一切逼迫我之人、
詩 7:2 恐其如獅攫我、傷殘無人救援、
詩 7:3 主我之天主歟、我若行此、我手中若有不義之事、
詩 7:4 我若惡報與我交好之人、或搶奪無故與我為仇之人、
詩 7:5 則任仇人追逼我、將我追及、蹂躪我身、命喪於地、使我榮耀歸於塵埃、細拉、
詩 7:6 我仇敵忿恨、願主震怒而興、卓然而立、為我醒起、按主所定者施行審判、
<h2> 望主行鞫除惡保善
</h2>
詩 7:7 願列民之會眾環繞主、主在其上、升居高位、
詩 7:8 惟主審判萬民、求主按我之善義誠實判斷我、
詩 7:9 至公義之天主、鑒察人之心腸肺腑、願主斷絕惡人之惡、堅固善人、
詩 7:10 保衛我如盾者是天主、天主必拯救心中正直之人、
詩 7:11 天主審判至公義、天主日日怒惡、
<h2> 惡人若不悔改主必懲罰
</h2>
詩 7:12 惡人若不悔改、主必礪刃張弓、安排以待、
詩 7:13 整備殺惡人之器械、所製之箭悉為火箭、
<h2> 惡人欲禍人反自陷於禍
</h2>
詩 7:14 維彼惡人、心懷兇惡、包藏很毒、生出詭詐、
詩 7:15 掘坑使深、自掘自陷、
詩 7:16 其險害必臨己之首、其兇毒必歸己之頂、
詩 7:17 我按主之公義讚美主、歌頌至上之主耶和華之名、
詩 8:1 <b>此<u>大衛</u>所作之詩使伶長用<u>迦特</u>樂器而歌○</b><br/><h2>嘆美主榮彰顯於天地間</h2> 耶和華我主歟、主之威名宣揚在地、主之榮耀顯現在天、
詩 8:2 因有抗逆主者、主使初生之嬰兒與哺乳之幼孩、亦極力頌美、使敵人與報仇者皆緘口無言、
詩 8:3 我觀主手所造之天、與主所設之星月、
<h2> 稱讚主恩施於世人
</h2>
詩 8:4 世人為誰、主竟垂念之、人子為誰、主竟眷顧之、
詩 8:5 主使之稍遜於天使、又加以尊貴榮耀、
詩 8:6 將主所創造者、悉歸其治理、使萬物皆服其足下、
詩 8:7 如諸牛羊野獸、
詩 8:8 空中鳥、海中魚、並游泳於海中之百物、
詩 8:9 耶和華我主之威名、在普天下宣揚、
詩 9:1 <b>此<u>大衛</u>所作之詩使伶長用慕拉便調而歌○</b><br/><h2>詩人讚美天主因為己伸冤辨屈懲罰敵人</h2> 我一心讚美主、傳揚主一切奇事、
詩 9:2 我因主歡欣快樂、歌頌至上主之名、
詩 9:3 因我敵人退後、在主前傾跌滅亡、
詩 9:4 主為我伸冤、為我辨屈、坐於寶座、按公義審判、
詩 9:5 主斥責列國、翦除惡人、塗抹其名、直至永遠、
詩 9:6 仇敵悉已滅亡、毀滅至於永世、爾拆毀城邑、使其蹤跡歸於無有、
詩 9:7 惟主長存、設定寶座以將審判、
詩 9:8 必按公義審問天下、依正直判斷萬民、
詩 9:9 主護態受屈之人、護庇之在患難之日、
詩 9:10 主歟、惟認識主名者可倚賴主、因凡尋求主者、主不棄絕、
<h2> 勸人頌美主
</h2>
詩 9:11 須歌頌居<u>郇</u>之主、將主所行者傳揚列國、
詩 9:12 主必追討殺人之罪、記念受屈之人、並不忘窮苦人之呼籲、
<h2> 求主救厄言必頌揚是務
</h2>
詩 9:13 求主憐恤我、鑒察我仇人加於我之苦難、從死門中將我救援、
詩 9:14 今我在<u>郇</u>邑 邑原文作女諸門中頌美主之諸德、蒙主之拯救、歡欣快樂、
<h2> 惡人必自中己計窮苦人必得所望
</h2>
詩 9:15 異邦人陷於己所掘之坑、其足纏於己所設之網、
詩 9:16 惡人所為、反纏累己身、使人明知有主施行審判、須思念此事、細拉、
詩 9:17 惡人歸入示阿勒、 示阿勒見六篇五節小註忘天主之異邦人、亦復如是、
詩 9:18 貧窮人必不永遠見忘、困苦人之指望、不致空虛、
<h2> 求主顯威使世人不敢妄自高傲
</h2>
詩 9:19 求主興起、不容世人得勝、願異邦人在主前受審判、
詩 9:20 願主使之畏懼、俾自知僅為凡民、細拉、
詩 10:1 <h2>詩人於主前哀陳惡人諸惡形景難堪</h2> 主歟、因何遠立、在患難時、因何隱藏、
詩 10:2 惡人驕橫、逼迫窮民、願其陷於自設之計謀、
詩 10:3 惡人得其所欲、即自誇張、得不義之財而感謝主、反輕褻主、
詩 10:4 惡人心驕氣傲、無所顧慮、其思念所致、以為無天主、
詩 10:5 凡其所行、時常亨通、主之責罰、離之高遠、遂藐視一切仇敵、
詩 10:6 心中以為我永不動搖、歷世歷代、不遇災難、
詩 10:7 滿口悉是咒詛欺詐奸險、舌端盡是毒害虛假、
詩 10:8 伏在鄉里、暗中殺害無辜、以目窺伺困苦之人、
詩 10:9 暗中潛伏、如獅在洞穴、潛伏以擄掠窮人、窮人陷其網中、遂擄掠之、
詩 10:10 屈身蹲伏、以俟困苦人陷其強暴之計、
詩 10:11 心中以為天主忘卻、遮掩面目、永不觀察、
<h2> 求主懲惡救苦
</h2>
詩 10:12 求主興起、求天主大顯威能、莫忘窮人、
詩 10:13 惡人因何輕慢主、彼心中以為主不尋究、
詩 10:14 其實主已觀察、殘忍毒害、主皆明見、報應在主手、貧民可以倚賴主、孤子必蒙主救助、
詩 10:15 願主挫折惡人之勢力、 勢力原文作臂追究其惡、窮盡無遺、
詩 10:16 主永遠為王、異邦人必滅絕於主之國中、
<h2> 信主必允所求
</h2>
詩 10:17 主歟、窮苦人所求者、主常垂聽、堅固其心、側耳聽其祈禱、
詩 10:18 主為孤子與受屈之人伸冤、使世之人不復橫行霸道、
詩 11:1 <b>此<u>大衛</u>所作之詩使伶長歌之○</b><br/><h2>詩人自言倚賴主無所畏懼</h2> 我是倚賴主者、爾曹如何向我云、爾當遁逃爾山、如鳥雀之飛去、
詩 11:2 惡人張弓運矢於弦、暗射心直之人、
詩 11:3 根基若壞、善人亦復何為、
詩 11:4 主在聖殿中、主之寶座在天、主目臨視、主之眼鑒察世人、
<h2> 主惡惡悅善賞罰不爽
</h2>
詩 11:5 善人、主必試驗、惡人與樂行兇暴者、主必憎惡、
詩 11:6 主將網羅、烈火、硫磺、熱風、降於惡人之身、此乃惡人當得之報、
詩 11:7 因主公義、喜悅公義、必面向正直之人、 必面向正直之人或作正直之人必瞻仰主之面
詩 12:1 <b>此<u>大衛</u>所作之詩使伶長歌之音用第八○</b><br/><h2>詩人言惡人雖暫發達終必受罰</h2> 虔誠之人無有矣、世人中忠信者亦復斷絕、求主拯救、
詩 12:2 人與人相言以誑、口唇油滑、其心不一、
詩 12:3 口唇油滑、舌端誇大者、主必勦滅、
詩 12:4 其言曰、我欲以舌逞強、口為我有、誰能主我、
詩 12:5 主曰、貧苦人被虐、困窮人歎息、我將興起、救其脫於欺之之人、 救其脫於欺之之人或作救彼慕救之人
<h2> 主言可恃
</h2>
詩 12:6 主之語言、皆是精粹、如銀在地爐、鍊經七次、
詩 12:7 困苦人、主必保護、永遠免受此世之欺凌、
詩 12:8 卑陋人升居高位、各處有惡人傲然而行、
詩 13:1 <b>此<u>大衛</u>所作之詩使伶長歌之○</b><br/><h2>自言遘難未蒙主祐中心憂鬱</h2> 主不記念我、將至何時、至永遠乎、主掩面不顧我、將至何時、
詩 13:2 我心中籌畫、終日憂慮、將至何時、我仇敵自高欺壓我、將至何時、
<h2> 求主施恩眷顧
</h2>
詩 13:3 求主我之天主垂顧我、應允我、使我目光明、以免我沈睡至死、
詩 13:4 免我仇人云、我已勝之、免我敵人樂我傾跌、
<h2> 必蒙主救中心安慰歡喜歌頌
</h2>
詩 13:5 我惟倚賴主之恩慈、蒙主救援、我心歡樂、
詩 13:6 我惟歌頌主、因主恩待我、
詩 14:1 <b>此<u>大衛</u>所作之詩使伶長歌之○</b><br/><h2>世人愚昧心術惡劣不識天主</h2> 愚人心中以為無天主、凡其所行、邪惡可憎、無一人行善、
詩 14:2 主自天鑒察世人、見有明道尋求天主之人否、
詩 14:3 竟悉背逆、皆陷污穢、無行善之人、即一人亦無有、
<h2> 非不自知其惡乃喪心滅良
</h2>
詩 14:4 一切作惡者、果皆無知乎、彼眾吞食我民、猶如飲食、並不禱告主、
詩 14:5 彼眾必大驚懼、因天主保祐善類、
詩 14:6 窮苦人之計謀、任爾藐視、主乃保護之、
<h2> 主救選民民遂歡悅
</h2>
詩 14:7 惟願<u>以色列</u>由<u>郇</u>得救、主救回被擄之子民、<u>雅各</u>便歡欣、<u>以色列</u>即喜樂、
詩 15:1 <b>此<u>大衛</u>所作之詩○</b><br/><h2>得近主者品行宜如何</h2> 主歟、誰可居主之帷幕、誰可居主之聖山、
詩 15:2 即是行為正直作事公義、本誠心以發直言者、
詩 15:3 口無讒言、不虐待友朋、不毀謗鄰里、
詩 15:4 厭惡匪類、尊崇敬畏主者、既立誓願、雖受損害、亦不變更、
詩 15:5 貸金不取利、不受賄賂、陷害無辜、凡如此行者、必永不動搖、
詩 16:1 <b>此<u>大衛</u>所作之詩○</b><br/><h2>詩人自言惟主是賴</h2> 求天主保護我、因我惟主是賴、
詩 16:2 我心向主云、惟主乃我之主、我之福不在主以外、
詩 16:3 世間聖潔之人、盡美盡善、我甚喜悅之、
<h2> 憎拜偶像之事
</h2>
詩 16:4 樂從別神者、必多愁苦、彼眾所奠血祭祀者、我不祭奠、我口中亦不題其名號、
<h2> 以主為福甚覺喜樂
</h2>
詩 16:5 我以主為我之生業、為我之福杯、我所得之分、主為我持守、
詩 16:6 以繩為我所量之地分、在至美之處、我之產業最佳、
詩 16:7 我稱謝主、因主訓誨我、夜間使我心中自警、
詩 16:8 我常信主在我之前、主在我之右、我必不至動搖、
<h2> 身死復活在主前享福無窮
</h2>
詩 16:9 因此我心歡欣、我靈 我靈或作我體之榮喜樂、我身軀亦享安康、
詩 16:10 主必不將我靈魂遺棄於示阿勒、 示阿勒見六篇五節小註主必不使敬主虔誠人朽壞、
詩 16:11 主必將永生之道指示我、在主之前有無限之歡愉、在主之右有永遠之安樂、
詩 17:1 <b>此<u>大衛</u>祈禱所作之詩○</b><br/><h2>詩人自言誠實無偽求主鑒察護祐免受敵害</h2> 求主俯聽正直、垂聽我之呼籲、我口不出詭詐、求主側耳聽我祈求、
詩 17:2 惟願判斷我之是非、出於主前、主目鑒察正直、
詩 17:3 主已試驗我心、夜間觀察我、熬鍊我、曾未見我心有邪念、口有過言、
詩 17:4 論及世人之行為、我以主口所出之訓言、自謹自慎、不行強暴人之道途、
詩 17:5 求主扶我步履於主之道中、俾我足不至顛蹶、
詩 17:6 天主歟、我呼籲主、願主應允、側耳聽我言語、
詩 17:7 求主格外施恩、仰賴主者、主常以右手救其脫於仇敵、
詩 17:8 求主保護我、如保護眼珠、覆庇我在主翼之蔭下、
詩 17:9 以脫攻擊我之惡人、以脫圍困我欲害我命之仇敵、
<h2> 仇敵居心詭詐行事殘忍
</h2>
詩 17:10 彼眾之心被油蒙蔽、口出狂傲之言、
詩 17:11 我儕舉步、彼眾圍困我、其目怒視我、欲將我推仆於地、
詩 17:12 其勢如獅、欲將我傷殘、又如猛獅蹲伏暗中、
詩 17:13 求主興起、前迎而敵之、使其傾跌、以主之刀救護我脫於惡人、
<h2> 求主懲罰惡人使免受其害
</h2>
詩 17:14 求主以手救我、脫離此世界之人、彼眾今生享福、主賜之財寶、滿其所欲、子孫眾多、又將盈餘留於後裔、
<h2> 必得見主面心願滿盈
</h2>
詩 17:15 惟我遵行善道、得見主面、於我醒時見主容顏、我即心滿意足、
詩 18:1 <b>主救其僕<u>大衛</u>脫於諸仇敵與<u>掃羅</u>手<u>大衛</u>向主作此詩使伶長歌之○</b><br/><h2>詩人自言屢蒙主救謳歌稱謝</h2> 主賜我以力、我敬愛主、
詩 18:2 主庇祐我如高山、如保障、是解救我者、我天主如磐、為我所恃、遮庇我如盾、保祐我得勝、護衛我如鞏固之城、
詩 18:3 我呼籲當稱頌之主、我即脫離仇敵、
詩 18:4 死亡之苦難、如繩索纏繞我、匪類如波濤驚駭我、
詩 18:5 示阿勒 示阿勒見六篇五節小註之災患、如繩索拘繫 拘緊原文作環繞我、死亡之禍害、如網羅布在我前、
詩 18:6 我在急難時祈求主、籲懇我天主、主自殿中俯聽我聲、我之籲懇達於主前、為主耳所聞、
詩 18:7 主乃發怒、大地震動、山陵撼搖、
詩 18:8 鼻內起煙、烈火自其口出、因而炭火焚燒、
詩 18:9 主使天垂下、主降臨、有黑雲在主之足下、
詩 18:10 駕基路伯飛來、且以風之翼而飛、
詩 18:11 使陰雲蔽其四圍、濃雲密雲為其帳幕、
詩 18:12 因主面前之光輝、密雲流行、冰雹火炭降下、
詩 18:13 主從天上起雷、至上之主發大聲、冰雹火炭降下、
詩 18:14 主射箭使仇人奔逃、閃電使敵人迷亂、
詩 18:15 主怒氣衝發、大聲叱咤、使海底出現、地基顯露、
詩 18:16 主從上垂手救拔我、從大水中將我援救、
詩 18:17 拯救我脫離我之勁敵、脫離強於我之憾我之人、
詩 18:18 我遭患難時、仇敵來攻我、我所倚賴者惟主、
詩 18:19 主引我至寛闊之地、拯救我、因喜悅我、
詩 18:20 主按我之善報應我、按我手中所作之潔淨事賞賜我、
詩 18:21 因我謹守主道、未嘗作惡以違背我天主、
詩 18:22 主之一切法度、常在我前、主之律例、我永不遺棄、
詩 18:23 我在主前完全、自己謹慎、不犯罪愆、
詩 18:24 因此主按我之善義、按我在主目前所行之潔淨事報應我、
詩 18:25 主歟、仁義之人、主依其仁義待之、完全之人、主依其完全待之、
詩 18:26 潔淨之人、主按其潔淨待之、奸邪之人、主按其奸邪待之、
詩 18:27 困苦之百姓、為主所拯救、目驕之人、主使之卑微、
詩 18:28 主使我之燈照耀、主我之天主、使我之幽暗變為光明、
詩 18:29 我倚賴主、殺入敵軍、仰仗天主、踰越敵城、
詩 18:30 天主之道無不純全、主之言語最為精粹、凡倚賴主者、主必捍衛如盾、
詩 18:31 除耶和華誰是天主、除我天主誰是可賴者、
詩 18:32 天主賜我以力、使我道途通達、
詩 18:33 使我之足疾行如鹿、使我仍然立我崇邱、
詩 18:34 教我手能爭戰、使我臂能張銅弓、
詩 18:35 主向我施救、捍衛我如盾、以右手扶持我、主之溫良、使我為大、
詩 18:36 使我之步履寛闊、使我之足立定不蹶、
詩 18:37 我追逐敵人而追及之、我未滅敵、必不旋歸、
詩 18:38 我擊傷敵人、使其不能興起、悉傾跌於我之足下、
詩 18:39 主賜我以力、使我能戰、使攻擊我者俱服於我下、
詩 18:40 主使我敵遁於我前、憾我之人、我勦滅之、
詩 18:41 仇敵呼籲、無人施救、即使呼籲主、主亦不應允、
詩 18:42 我擣之細微如風吹之塵、傾之如衢市之泥、
詩 18:43 異邦人與我爭戰、主拯救我、使我作列國之元首、不認識我之民、亦奉事我、
詩 18:44 但聞我名、即聽從我、異邦人皆奉承我、
詩 18:45 異邦人衰敗、出其堅城、戰慄投降、
詩 18:46 主乃永生、我恃如磐之主當頌美、拯我之天主當讚為崇高、
詩 18:47 天主為我復仇、使列國順服我、
詩 18:48 救我脫離仇敵、使我能勝攻擊我者、救我脫離強暴之人、
詩 18:49 主歟、我因此在列國必讚美主、歌頌主之名、
詩 18:50 主所立受膏王<u>大衛</u>、主大施拯救、恆賜恩於彼、爰及苗裔、至於永遠、
詩 19:1 <b>此<u>大衛</u>所作之詩使伶長歌之○</b><br/><h2>天地萬物彰顯主之榮耀經綸</h2> 諸天述說主之榮耀、穹蒼傳揚主手所作、
詩 19:2 此日傳於彼日、此夜傳於彼夜、
詩 19:3 無言無語、亦無聲音可聞、
詩 19:4 聲音卻流通全地、言語卻傳至地極、主於其間為日設幕、
詩 19:5 日如新娶者出自洞房、又如勇士歡然趨道、
詩 19:6 出自天之此邊、運行至天之彼邊、無物不受其和煦、
<h2> 嘆美主之律法真道
</h2>
詩 19:7 主之律法純全、可以蘇醒人心、主之法度真實、可以使愚人有智慧、
詩 19:8 主之命令正直、可以快樂人之心志、主之誡命純潔、可以明亮人之眼目、
詩 19:9 主之道理清淨、存至永遠、主之律例、極確實且至公義、
詩 19:10 較金寶貴、較極多之精金更加寶貴、甘勝於蜜、較蜂房之蜜尤甘、
詩 19:11 主之僕人因此受警戒、守此便得大賞、
<h2> 求主使脫離一切罪惡悅納所求
</h2>
詩 19:12 誤犯之罪、誰能知之、願主赦我暗中之過、
詩 19:13 不容僕人故意犯罪、不容惡念主於我心、我便完全、免犯大罪、
詩 19:14 主為我所倚賴、亦為贖我者、 或作主乃庇祐我救贖我者願我口中言語、心中意念、蒙主悅納、
詩 20:1 <b>此<u>大衛</u>所作之詩使伶長歌之○</b><br/><h2>選民為君禱主切望主允許所求使君勝敵</h2> 爾受難時、願主應允爾之祈求、願<u>雅各</u>天主之名保護爾、
詩 20:2 從聖殿施救於爾、從<u>郇</u>山扶持爾、
詩 20:3 記念爾一切供獻、以爾之火焚祭視為豐美、細拉、
詩 20:4 隨爾心願賞賜爾、依爾所謀、為爾成全、
詩 20:5 主成全爾之所求、使爾得勝、我儕便皆歡呼、倚賴我天主之名、豎立旌旗、
詩 20:6 今我知主保祐所立之受膏王、從聖天應允之、以右手之大能拯救之、
詩 20:7 有人稱揚車、有人稱揚馬、我惟稱揚主我天主之名、
詩 20:8 彼則傾跌顛仆、我則卓然自立、
詩 20:9 求主拯救王、我祈禱之時、求主垂允、
詩 21:1 <b>此<u>大衛</u>所作之詩使伶長歌之○</b><br/><h2>主使王得勝選民因之感謝主</h2> 主歟、王因主之大能而歡欣、因主之救恩不勝喜樂、
詩 21:2 彼心中所願者、主悉賞賜、口中所求者、主無不應允、細拉、
詩 21:3 主迎迓之賜以厚福、將精金之冠戴於其首、
詩 21:4 彼向主乞求生命、主賜以永壽無疆、
詩 21:5 主拯救之、使其尊貴增加、又將榮耀威嚴加於其身、
<h2> 深信主必賜王大福為之勝敵
</h2>
詩 21:6 主藉之賜福於人、至於永遠、使其在主前歡欣喜樂、
詩 21:7 王仰賴主、倚賴至上主之恩惠、不至動搖、
詩 21:8 爾之一切仇敵、為爾手所擒、憾爾之人、被爾右手所獲、
詩 21:9 爾發忿時、必使之如在火爐、主震怒而毀滅之、皆被火焚燒、
詩 21:10 爾從世上滅其子孫、從人間絕其後裔、
詩 21:11 彼眾欲加害於爾、曾設奸計、卻不能成、
詩 21:12 爾必向其面曳絃射箭、使其轉身遁逃、
<h2> 求主顯威使民樂於稱讚
</h2>
詩 21:13 願主施展大能、顯為至上、我儕必讚揚歌頌主之威權、
詩 22:1 <b>此<u>大衛</u>所作之詩使伶長歌之調用朝鹿○</b><br/><h2>詩人因受敵害未曾蒙主拯救乃於主前哀訴苦況暗指救主耶穌釘十字架受害</h2> 我天主、我天主、因何遠離不救我、不聽我籲懇之言、
詩 22:2 我天主歟、我白晝呼籲、主不垂聽、我夜間呼籲、不得寂靜、 寂靜或作安寧
詩 22:3 惟主至聖、坐寶座受<u>以色列</u>之讚揚、
詩 22:4 我儕列祖皆倚賴主、倚賴主即蒙救援、
詩 22:5 呼籲主得脫患難、仰賴主不至羞慚、
詩 22:6 惟我似蚓不似人、被人羞辱、被民藐視、
詩 22:7 凡見我者皆戲笑我、張口搖首、
詩 22:8 云彼是倚賴主者、主可拯救之、彼為主所喜愛者、主可救護之、
<h2> 切切禱主
</h2>
詩 22:9 主歟、惟主使我出母胎、我哺乳時、已使我得仰賴主、
詩 22:10 我自出母胎、即倚賴主、從我出母腹之時、主已為我之天主、
詩 22:11 求主莫遠離我、因急難將近我身、無人施救、
詩 22:12 有群牡牛環繞我、<u>巴珊</u>之壯牛圍困我、
詩 22:13 向我張口、猶如猛獅攫物而吼、
詩 22:14 我筋軟弱似水、我之諸骨離節、我心如蠟消融我腹中、
詩 22:15 我精力已衰、枯如瓦片、我舌貼於上齶、主將我置於死地之塵埃、
詩 22:16 犬類圍困我、惡人黨羽環攻我、刺穿我手我足、
詩 22:17 我之諸骨、我皆可數、彼眾注目笑視我、
詩 22:18 分我外服、鬮我裏衣、
詩 22:19 求主莫遠離我、我惟恃主為我之力、求主速臨救援我、
詩 22:20 拯救我脫離刀劍、拯救我生命脫離犬類、
詩 22:21 救我脫離猛獅之口、脫離野牛之角、望主應允我、
<h2> 謝主恩祐
</h2>
詩 22:22 我必在我兄弟前傳揚主名、必在會中讚美主、
詩 22:23 曰、敬畏主者當讚美主、<u>雅各</u>之子孫、皆當將榮耀歸於主、<u>以色列</u>之後裔、俱當敬畏主、
詩 22:24 因窮苦人受難之時、主未嘗藐視、未嘗厭棄、未嘗向其掩面、其呼籲時、主曾俯聽、
詩 22:25 我在大會中頌揚主、在敬畏主者前償還我願、
詩 22:26 謙遜人必得飽食、尋求主者必頌揚主、願爾心中永久快樂、
詩 22:27 四極之人、皆思念歸順主、列邦萬族、皆必俯伏在主前、
詩 22:28 因國權屬主、惟主統轄萬民、
詩 22:29 世間豐富之人、必得食而拜主、將近塵土莫保己命之人、亦必跪在主前、
詩 22:30 子子孫孫、必奉事主、世世代代、必頌揚主、
詩 22:31 必傳揚主之公義、以主所行者、傳示將生於世之人、
詩 23:1 <b>此<u>大衛</u>所作之詩○</b><br/><h2>詩人以主比牧者明主待己之恩</h2> 主乃我之牧者、使我不至窮乏、
詩 23:2 使我臥於草地、引我至可安歇之水濱、
詩 23:3 使我心蘇醒、為己之名引導我行義路、
詩 23:4 我雖過死陰之幽谷、亦不懼遭害、因主常在我側、主有杖有竿、足以安慰我、
詩 23:5 在我敵人前、為我備設筵席、以膏沐我首、使我之杯滿溢、
詩 23:6 我一生惟有恩寵慈惠隨我、我必永久居於主之殿、
詩 24:1 <b>此<u>大衛</u>所作之詩○</b><br/><h2>言主治理萬物</h2> 地與地上萬物、世界與居世界之人、悉屬主、
詩 24:2 主安地基在海中、奠地在河邊、
<h2> 孰為屬主之人
</h2>
詩 24:3 誰能登主之山、誰能立於主之聖所、
詩 24:4 即手潔心清、不起妄念、不立偽誓之人、
詩 24:5 若此之人、必蒙主賜福、救之之天主、稱之為義、
詩 24:6 此乃尋求主之族類、乃<u>雅各</u>之後裔、欲求見主面之人、細拉、
<h2> 命門開闢俟主入聖所
</h2>
詩 24:7 永久之門戶、崇高而起、尊榮之王、將欲進矣、
詩 24:8 尊榮之王誰歟、即有大能大力、戰無不勝之主、
詩 24:9 永久之門戶、崇高而起、尊榮之王、將欲進矣、
詩 24:10 尊榮之王誰歟、萬有之主、即尊榮之王、細拉、
詩 25:1 <b>此<u>大衛</u>所作之詩○</b><br/><h2>詩人自言惟主是賴求主眷念</h2> 主歟、我心中仰望主、
詩 25:2 我天主歟、我倚賴主、求主莫使我羞愧、莫使我敵因勝我而喜樂、
詩 25:3 一切仰望主者必不羞愧、惟無故背叛主者必羞愧、
詩 25:4 求主以主之道指示我、以主之路教訓我、
詩 25:5 使我踐行主之真理、又訓誨我、因主乃救我之天主、我終日惟仰望主、
詩 25:6 求主記念主從亙古以來、常發憐憫、施恩惠、
<h2> 求主赦免罪愆
</h2>
詩 25:7 主歟、莫記念我幼年之罪惡愆尤、但求依主之恩惠、因主之仁慈眷念我、
詩 25:8 主至善至正、因此指引罪人歸於正道、
詩 25:9 謙遜 或作困苦之人、主按公義引導、以己道訓誨之、
詩 25:10 謹守主約及主之法度者、主凡事待以恩惠誠實、
詩 25:11 求主為主之名、赦免我重大之罪愆、
詩 25:12 凡敬畏主者、主必示之以當擇之道、
詩 25:13 若此之人、恆久享福、其子孫必得地為業、
詩 25:14 敬畏主者、主必與之相交、示以聖約、
<h2> 求主濟難
</h2>
詩 25:15 我目恆仰望主、因主使我之足脫離網羅、
詩 25:16 求主眷顧我、憐恤我、因我孤獨窮苦、
詩 25:17 我心中愁煩甚多、求主救我脫離急難、
詩 25:18 垂顧我之困苦、我之患難、赦免我一切罪孽、
詩 25:19 我仇敵眾多、且痛心而憾我、求主鑒察、
詩 25:20 求主保護我生命、拯救我、使我不至羞愧、因我惟倚賴主、
詩 25:21 誠實與正直足以保護我、因我惟仰望主、
詩 25:22 求天主救贖<u>以色列</u>人、脫離一切患難、
詩 26:1 <b>此<u>大衛</u>所作之詩○</b><br/><h2>詩人自言行為無過求主鑒察</h2> 我依正直而行、求主為我伸冤、我倚賴主、必不至不穩固、
詩 26:2 求主試驗我、鑒察我、鍛鍊我之肺腑心腸、
詩 26:3 主之恩惠常在我眼前、我惟依主之真理而行、
詩 26:4 我不與虛妄人同坐、不與詐偽人同行、
詩 26:5 作惡之黨類、我甚憎惡、不與惡人同坐、
<h2> 言欲頌主
</h2>
詩 26:6 主歟、我必洗淨我手、巡繞主之祭臺、
詩 26:7 大聲稱謝主、傳揚主一切奇行、
詩 26:8 主歟、我喜愛主所居之殿、羨慕主榮耀所在之處、
詩 26:9 求主莫使我靈魂與造孽者一同喪失、莫使我生命與兇殘者一同滅亡、
詩 26:10 彼眾手行奸邪、右手滿受賄賂、
<h2> 賴主得安穩
</h2>
詩 26:11 我惟遵行正直、求主救贖我、憐恤我、
詩 26:12 我足立於平坦之地、在諸會中必讚美主、
詩 27:1 <b>此<u>大衛</u>所作之詩○</b><br/><h2>詩人自言心坦無懼因倚賴主</h2> 主為我之光明、乃我之救主、我尚懼誰耶、主為我生命之保障、我尚畏誰耶、
詩 27:2 作惡之類、即我之仇人、我之敵人、前來攻我、欲食我肉、彼皆傾跌顛仆、
詩 27:3 雖有軍兵列營以攻我、我心亦不懼、雖遭爭戰、我亦安然、
詩 27:4 有一事我曾求主、今仍祈求、即使我一生居於主殿、瞻仰主之榮美、在主殿朝覲主、
詩 27:5 我遇患難時、主藏我在主之帷幔中、將我藏在主幕之隱密處、使我高立於山巖之上、
<h2> 因自知惟喜奉事主
</h2>
詩 27:6 現今我能昂首高於圍我之敵人、我必在主之幕中歡呼獻祭、在主前謳歌奏樂、
詩 27:7 我呼籲時、求主俯聽我聲、憐恤我、應允我、
詩 27:8 我心追念主曾云、人當求見我面、主歟、我欲求見主面、
詩 27:9 求主莫向我掩面、莫震怒驅逐僕人、主曾濟助我、求救我之天主、莫撇離我、莫遺棄我、
詩 27:10 我父母遺棄我、主必收我、 主必收我或作主不遺棄我
<h2> 求主引導
</h2>
詩 27:11 求主將主之道指示我、因我敵人之故、引導我登平坦道途、
詩 27:12 妄作證與出惡言之人起而攻我、求主莫容我敵人稱願害我、
<h2> 信主有效勸人宜賴主
</h2>
詩 27:13 我若不信在生命地得見主恩、則必絕望、
詩 27:14 爾當放膽仰望主、主必堅固爾心、爾當仰望主、
詩 28:1 <b>此<u>大衛</u>所作之詩○</b><br/><h2>詩人求主應允施報仇敵</h2> 主歟、我賴主如磐、我呼籲主、求主莫不垂聽、主若不應允我、我即與入墓者無異、
詩 28:2 我呼籲主、向主之聖殿舉手、求主垂聽我懇求之聲、
詩 28:3 莫將我與惡人並為非者一同除滅、彼與鄰里言則和平、心則奸險、
詩 28:4 願主循其所行者以報之、按其所作之惡、依其手所為者以報之、將其當得之報加諸其身、
詩 28:5 彼眾不明主所行與主手所作、主必毀滅之、不再建立、
<h2> 讚主因允所求
</h2>
詩 28:6 當讚美主、因俯聽我籲懇之聲、
詩 28:7 主賜我以力、衛我如盾、我心惟主是賴、遂得拯救、因此我心喜樂、謳歌頌揚主、
詩 28:8 主以力賜己之民、又為保障救護所立之受膏王、
<h2> 為選民求主
</h2>
詩 28:9 求主拯救主之百姓、賜福於主之選民、撫養之、扶持之、至於永遠、
詩 29:1 <b>此<u>大衛</u>所作之詩○</b><br/><h2>天使宜以尊榮能力歸主</h2> 惟爾諸天使、當將榮耀權能歸於主、
詩 29:2 當將主名之榮耀歸於主、在榮華聖所敬拜主、
<h2> 雷之震動萬物彰顯主之威能
</h2>
詩 29:3 主之聲發在水上、有榮耀之主行雷、主在大水之上、
詩 29:4 主之聲極其震大、主之聲極有威嚴、
詩 29:5 主之聲震折柏香木、主震折<u>利巴嫩</u>之柏香木、
詩 29:6 使之跳躍如牛犢、使<u>利巴嫩</u>與<u>西連</u>山跳躍如野牛犢、
詩 29:7 從主之聲中、閃出火燄、
詩 29:8 主之聲震動曠野、主震動<u>迦叠</u>之曠野、
詩 29:9 主之聲驚動牝鹿、震拔林中樹木、在主殿中皆讚美主之榮耀、
<h2> 主永世治理萬物護衛己民
</h2>
詩 29:10 洪水氾濫、主坐寶座掌權、主必坐寶座為王、至於永遠、
詩 29:11 主以力賜己之民、又賜以平康之福、
詩 30:1 <b>此<u>大衛</u>在聖殿告成時所作之詩○</b><br/><h2>蒙主拯救稱謝主</h2> 主歟、我惟讚美主為至上、因主救援我、不容我敵因勝我而歡喜、
詩 30:2 主我之天主歟、我向主籲懇、主便醫治我、
詩 30:3 主保全我生命、免下示阿勒、 示阿勒見六篇五節小註主將我救活、免歸墳墓、
<h2> 勸人與己同讚美主
</h2>
詩 30:4 敬主之虔誠人、當歌頌主、讚揚主之聖名、
詩 30:5 因主震怒不過片時、主之恩惠、乃一生之久、夜雖哭泣、晨必歡呼、
<h2> 處平康自覺滿足遭患難虛心求主
</h2>
詩 30:6 我在平康之時、自以為永不動搖、
詩 30:7 主又施恩、使我之國鞏固如山、自主掩面、我甚驚懼、
詩 30:8 主歟、我呼籲主、求主矜憐、
詩 30:9 曰、使我死亡、使我入墓、有何裨益、塵土豈能讚美主、述說主之誠實、
詩 30:10 求主俯聽我、憐恤我、求主救濟我、
詩 30:11 主即將我之哀哭、變為踴躍、使我解脫麻衣、衣被喜樂、
詩 30:12 使我以榮美之詞歌頌主、永不緘默、主我之天主、我永遠讚美主、
詩 31:1 <b>此<u>大衛</u>所作之詩使伶長歌之○</b><br/><h2>倚賴主求主拯濟</h2> 我惟倚賴主、求主使我永不至羞愧、以主之公義救援我、
詩 31:2 側耳聽我、急速救我、作護我之磐石、為庇我之保障、將我拯救、
詩 31:3 主原我之靠山、我之保障、求主為主之名引我導我、
詩 31:4 護庇我者惟主、求主救我脫離仇敵為我暗設之網羅、
詩 31:5 主乃至誠實之天主、我以靈魂託付主手、主必救贖我、
詩 31:6 信奉虛假之人、為我所憎惡、我惟主是賴、
<h2> 得沾恩惠欣喜不勝
</h2>
詩 31:7 我因主之大恩、歡欣快樂、主嘗垂鑒我之患難、知我心之愁苦、
詩 31:8 使我不困於敵人之手、俾我足立於寛闊之地、
<h2> 切切禱主
</h2>
詩 31:9 我遭急難、求主憐恤、我因憂慮、面目衰枯、身心亦復如是、
詩 31:10 我生在世、無時不愁煩、無時不歎息、我因罪愆、精力困憊、諸骨衰殘、
詩 31:11 我受一切仇敵之凌辱、受鄰舍之凌辱更甚、認識我者、見我皆驚、在街市見我者、皆離我而遁、
詩 31:12 我被人忘、不記念於心、猶如死亡之人、又如殘壞之器、
詩 31:13 我聞多人之謗言、在我四圍有驚惶之事、彼眾聚集以攻我、謀害我命、
詩 31:14 主歟、我仍倚賴主、我云主乃我之天主、
詩 31:15 我之禍福、在主掌中、求主救我脫離仇敵之手、脫離逼迫我之人、
詩 31:16 願主面之榮光、照耀僕人、施恩救我、
詩 31:17 主歟、我常呼籲主、求主使我不至蒙羞、使惡人蒙羞、沈淪於示阿勒、 示阿勒見六篇五節小註
詩 31:18 誑言之口、逞驕慢、出狂言、攻擊善人、惟願此口緘默無聲、
詩 31:19 敬畏主者、在世人前倚賴主者、主為其所積蓄所施行之恩惠、何其廣大、
詩 31:20 主必護之在主前之庇所、脫離世人之計謀、藏之在帷幕內、免受口舌之詆譭、
<h2> 讚美主恩非常
</h2>
詩 31:21 當讚美主、因施非常之恩、使我如在鞏固之城、
詩 31:22 我受驚恐時、我云、我已見絕於主之目前、然我呼籲主、主仍俯聽我祈求之聲、
詩 31:23 爾曹虔誠人、皆當敬愛主、因主保祐真實人、重報行為驕傲之人、
詩 31:24 爾曹仰望主者、皆可放膽、主必堅固爾心、
詩 32:1 <b>此<u>大衛</u>所作之訓誨詩○</b><br/><h2>蒙主赦罪乃為真福</h2> 凡有愆尤蒙饒恕、有罪孽蒙寛宥者、此人便為有福、
詩 32:2 凡不為主所罪、心無虛假者、此人便為有福、
詩 32:3 我緘默未認己罪、終日哀號、筋骨衰殘、
詩 32:4 主之手晝夜加重責於我、我之精液枯涸、猶如夏日之旱乾、細拉、
<h2> 承認罪愆乃覺心安
</h2>
詩 32:5 我在主前承認我之罪惡、不隱瞞我之愆尤、我云不如在主前自認罪愆、主即赦免我之愆尤罪孽、細拉、
詩 32:6 因此凡虔誠人、當在可蒙主恩之時、祈求主、洪水氾濫、必不臨及其身、
詩 32:7 主護庇我、保祐我脫離急難、使我四面得救、因而歡呼、細拉、
<h2> 賴主自慰勸人悔改
</h2>
詩 32:8 我將教訓爾指示爾當行之道途、我勸戒爾、我目亦顧視爾、
詩 32:9 爾勿似馬似騾之無知、若不以銜韁約束其口、必不順從、
詩 32:10 惡人必多苦難、惟倚賴主者、四面蒙恩、
<h2> 善人當因主恩喜樂
</h2>
詩 32:11 爾曹善人、當因主歡欣快樂、凡心中正直之人、皆當歡呼、
詩 33:1 <h2>宜頌美主以主為榮</h2> 爾曹善人、當因主歡樂、正直人讚美主、理所當然、
詩 33:2 彈琴讚美主、用十弦樂器歌頌主、
詩 33:3 唱新歌歌頌主、精心奏樂、懽然而呼、
詩 33:4 因主之言正直、主之一切行為皆誠實、
<h2> 頌主仁義功能
</h2>
詩 33:5 主喜悅仁義公正、主之恩惠充滿世界、
詩 33:6 諸天藉主命受造、天上萬象、亦由主口之氣而成、
詩 33:7 主將海水聚集如壘、以海洋為眾水之府庫、
詩 33:8 全地之人、皆當敬畏主、凡居世間者、皆當畏懼主、
詩 33:9 因主言有即有、命立即立、
詩 33:10 列國設謀、為主所敗、異邦定計、為主所破、
詩 33:11 惟主之謀猷、永立不廢、主之心意、世代長存、
詩 33:12 以主為天主者、其國有福、蒙主選為子民者、其邦有福、
<h2> 主鑒察世人
</h2>
詩 33:13 主從天上觀視、鑒察一切世人、
詩 33:14 主從所居之處、俯視凡居於世間之人、
詩 33:15 人心本皆為主所造、凡人之行為、俱在主洞鑒之中、
<h2> 惟宜倚賴主賴主者必蒙拯救
</h2>
詩 33:16 君王兵多、未必得勝、勇士力大、難自解救、
詩 33:17 恃馬之救、乃是虛然、馬雖力大、不能解救人、
詩 33:18 敬畏主仰望主恩者、主目眷顧之、
詩 33:19 救其生命、脫於死亡、在饑荒時、保存其身、
詩 33:20 我儕心中仰望主、惟主保祐我儕、護庇我儕、
詩 33:21 我心因主歡喜、我惟仰賴主之聖名、
詩 33:22 主歟、我儕惟仰望主、但願主之恩惠、臨及我身、
詩 34:1 <b><u>大衛</u>在<u>亞比米勒</u>前佯狂見逐而去乃作此詩○</b><br/><h2>詩人頌美主</h2> 我常讚美主、頌美主之言常在我口中、
詩 34:2 我賴主為榮、謙遜 謙遜或作困苦人聞之而喜樂、
詩 34:3 爾我皆當稱主為大、同頌主名為高、
<h2> 述主如何救己如何施恩勉人頌美主
</h2>
詩 34:4 我曾祈求主、主應允我、拯救我、脫離一切可懼之事、
詩 34:5 凡仰望主者、面有光彩、其臉不至蒙羞、
詩 34:6 窮苦人呼籲、主即垂聽、救之於一切患難、
<h2> 賴主者福矣
</h2>
詩 34:7 敬畏主之人、四圍有主之使者列營拯救、
詩 34:8 爾曹試觀主、即知主為至善、倚賴主者、乃為有福、
詩 34:9 爾曹歸主之聖潔人、皆當敬畏主、凡敬畏主者、必無缺乏、
詩 34:10 壯獅有時窮乏飢餓、惟尋求主者、福無所缺、
<h2> 以敬主之道訓人
</h2>
詩 34:11 諸弟子皆來聽我之言、我將敬畏主之道訓誨爾曹、
詩 34:12 無論何人、若欲生存、羨慕遐齡、並望享福、
詩 34:13 即當捫舌勿出惡語、守口勿發誑言、
詩 34:14 離惡行善、務尋和平以從之、
<h2> 善惡之報大相懸殊
</h2>
詩 34:15 主目眷顧善人、側耳聽其呼籲、
詩 34:16 主之怒容向行惡之人、必從世間除滅其名號、
詩 34:17 善人哀求、主即俯聽、救之脫離一切患難、
詩 34:18 心中悲傷者、主與之相近、心中痛悔者、主必拯救、
詩 34:19 善人多遭患難、主由其中救援之、
詩 34:20 保全其骨、使一不折、
詩 34:21 惡人必死於惡、憾善人者必然見罪、
詩 34:22 主必救贖其僕之生命、凡倚賴主者終不見罪、
詩 35:1 <b>此<u>大衛</u>所作之詩○</b><br/><h2>詩人遭遇逼追求主拯救懲罰敵人</h2> 攻擊我者、求主攻擊之、與我爭戰者、求主徵伐之、
詩 35:2 持干與盾、興起輔助我、
詩 35:3 持槍與斧、阻拒追我者、願主向我云、我拯救爾、
詩 35:4 欲傷我命者、願其受辱蒙羞、謀害我者、願其退後愧恥、
詩 35:5 願其如糠秕吹於風前、願主之使者驅逐之、
詩 35:6 願其道路又暗又滑、願主之使者追迫之、
詩 35:7 因彼無故暗設網羅陷阱以傾害我、無故掘阱以傷我命、
詩 35:8 願禍患忽臨其身、其暗設之網羅、願自投其中、墮於禍患、
詩 35:9 我心必因主而喜樂、因主之救恩而歡欣、
詩 35:10 我盡力讚美主云、主歟、誰能如主救護困苦人、脫離欺之之強暴人、救護困苦人、窮乏人、免受人之搶劫、
<h2> 歷陳敵人諸惡
</h2>
詩 35:11 兇惡妄證者、群起攻我、以我不知之事詰問我、
詩 35:12 彼以惡報善、以致我孤獨無依、
詩 35:13 彼眾患病、我則穿麻衣、禁食刻苦、俯首向懷、切切禱告、
詩 35:14 我為彼眾憂傷、如為親兄密友而憂傷、如喪親母而愁苦、屈身不直、
詩 35:15 至我遭難、彼眾反歡樂聚集、素不相識之匪類、亦皆聚集毀謗不止、
詩 35:16 與輕薄貪饕嬉戲之徒偕來、向我切齒、
<h2> 復求主為己伸冤制伏仇敵
</h2>
詩 35:17 主旁觀不顧問、將至何時、求主保護我命、免受其害、救我生命、脫離猛獅、
詩 35:18 我在大會中、必讚美主、在大眾中、必頌揚主、
詩 35:19 無故與我為仇者、求主莫容其因我遭難而欣喜、無故恨惡我者、求主莫容其白眼以藐視我、
詩 35:20 其口不出和平言、暗想奸謀、以害世間安靜之人、
詩 35:21 向我張口云、吁哉咈哉、我親目已見 爾受害矣、
詩 35:22 主已鑒察、求主莫緘默、求主莫遠離我、
詩 35:23 求主我之天主、奮興醒起、為我伸冤辨屈、
詩 35:24 惟求主我之天主、以公義伸明我冤、莫容彼眾因我遭難而欣喜、
詩 35:25 莫容其心中云、吁哉、我已得如願、莫容其言云、我已吞噬之、
詩 35:26 凡喜我遭難者、願其受辱蒙羞、向我狂放者、願其懷慚抱愧、
詩 35:27 願我冤屈得伸者、必懽呼喜樂、常云當讚美主為至大、因喜悅其僕人平安、
詩 35:28 我口中稱頌主之公義、終日讚美主、
詩 36:1 <b>此主之僕<u>大衛</u>所作之詩使伶長歌之○</b><br/><h2>論惡人之惡</h2> 我心中思維、論惡人之罪孽、蔽以一言曰、目中無天主可畏、
詩 36:2 彼雖自慰自誇、其惡事終必顯露、為主所憎惡、
詩 36:3 彼口中言語、悉屬虛妄詭詐、不明理、不行善、
詩 36:4 在床榻時籌思奸惡、立於不善之途、不棄絕惡事、
<h2> 讚美主之恩德
</h2>
詩 36:5 主歟、主之仁慈、直至穹蒼、主之真誠、及於雲霄、
詩 36:6 主之恩德、比諸峻嶺、主之公義、有如深淵、人民牲畜、皆蒙主之救援、
<h2> 言主施恩於信主者
</h2>
詩 36:7 天主之恩惠、何其寶貴、世人必在主翼之蔭下、得蒙覆庇、
詩 36:8 得沾潤主室內之肥甘、主所賜之樂如江如河、令之足飲、
詩 36:9 生命之根源、在主之所、我儕倚賴主之光、得以觀光、
詩 36:10 凡認主為主者、願主賜以恩惠、心懷正直者、願主向之施行仁義、
詩 36:11 莫容驕傲人之足踐踏我、莫容惡人之手搖撼我、
<h2> 惡人必滅亡
</h2>
詩 36:12 作惡之人、已經顛蹶、被推仆不能復起、
詩 37:1 <b>此<u>大衛</u>所作之詩○</b><br/><h2>論善惡之報不同勸人恆心忍耐仰賴主</h2> 為非者得意、爾莫懷不平、作惡者亨通、爾休生嫉妒、
詩 37:2 因彼必將如草之疾芟、如蔬之速槁、
詩 37:3 爾當倚主行善、居於世間、存真養性、
詩 37:4 當因主歡樂、主必將爾心之所願賜爾、
詩 37:5 爾將爾之事仰託主、倚賴主、主必成全、
詩 37:6 主必彰顯爾之是、如光之明、表白爾之義、如日中天、
詩 37:7 爾當默然倚賴主、仰望主、莫因惡人亨通、惡謀成就、心懷不平、
詩 37:8 勿發忿、勿動怒、勿心懷不平、以致行惡、
詩 37:9 作惡者必被滅絕、仰望主者必得地為業、
詩 37:10 惡人不久必歸無有、爾尋察其處、已無有矣、
詩 37:11 惟謙遜 謙遜或作困苦人必得地為業、樂享太平、
詩 37:12 惡人圖謀殘害善人、向善人切齒、
詩 37:13 惟主笑之、因見其遭報之日將至、
詩 37:14 惡人拔刀彎弓、欲傾倒困苦窮乏之人、欲屠戮行動正直之人、
詩 37:15 其刀反刺己心、其弓必然折斷、
詩 37:16 善人所有者雖少、勝於諸惡人之充餘、
詩 37:17 惡人之臂必然折斷、善人必蒙主扶持、
詩 37:18 正直人之年壽、為主所知、其基業必存至永久、
詩 37:19 在患難時、不至羞愧、在凶荒日、必得饜飽、
詩 37:20 惡人必致滅亡、憾主之人、必如曠野之花草枯萎、必然消滅、如浮煙之消滅、
詩 37:21 惡人借貸不償、善人矜憐施捨、
詩 37:22 蒙主恩寵者、必得地為業、受主懲責者、必然滅亡、
詩 37:23 善人之步履、為主所定、所行之道路、主甚喜悅、
詩 37:24 雖有蹉跌、亦不仆倒、因主扶持其手、
詩 37:25 我自幼至老、未曾見善人被棄、子孫乞食、
詩 37:26 善人終日憐恤人、借貸於人、其子孫必將得福、
詩 37:27 爾須離惡行善、則必永遠安居、
詩 37:28 主好公義、必不遺棄敬主之聖人、彼永蒙護祐、惡人之後裔、必致滅亡、
詩 37:29 善人必得地為業、永居其上、
詩 37:30 善人之口出智慧、其舌乃說公平、
詩 37:31 主之律法、在其心中、其足不至顛蹶、
詩 37:32 惡人窺伺善人、欲將其殺害、
詩 37:33 主不使善人陷在惡人手中、審判之時不定其罪、
詩 37:34 爾當仰望主、遵守主之道、主必使爾高升而得地為業、親眼得見惡人滅絕、
詩 37:35 我曾見強暴之惡人興旺、如根深葉茂之大樹、
詩 37:36 忽然滅沒、歸於無有、我尋覓之、亦不見矣、
詩 37:37 爾試看完全人、且觀正直人、彼和平者結局必善、
詩 37:38 悖逆者必被毀滅、惡人畢竟見絕、
詩 37:39 善人必蒙主拯救、遇患難時、主必為其保障、
詩 37:40 主保祐之、解救之、解救之脫離惡人、救援之因其仰賴主、
詩 38:1 <b>此<u>大衛</u>所作記念之詩○</b><br/><h2>詩人陳苦況求主矜憐</h2> 求主莫施威責罰我、莫震怒懲治我、
詩 38:2 主之箭穿我之身、主之手壓我之體、
詩 38:3 因主震怒、我肉無完膚、因我犯罪、我骨不安寧、
詩 38:4 我之罪愆、高於我首、如負重擔、不克擔荷、
詩 38:5 因我愚昧、我之瘡瘍腐爛不堪、
詩 38:6 我身屈折、體極拳曲、終日焦愁、
詩 38:7 我腰間火熱、身無完膚、
詩 38:8 我甚疲憊、猶如擣傷、心跳不安、因而號呼、
詩 38:9 主歟、我之所願、皆在主前、我之歎息、不隱瞞主、
詩 38:10 我心跳動、筋力衰微、目光昏暗、
詩 38:11 我身被傷時、我之良朋密友、皆旁立不顧、我之眷屬、亦皆遠立、
詩 38:12 欲傷我者、設立機關、欲加害於我者、口出惡言、終日心生詭計、
詩 38:13 我如耳聾不聞、如瘖者不啟口、
詩 38:14 我如耳不能聽者、又如口不能辯者、
詩 38:15 主歟、我惟仰望主、主我之天主必應允我、
詩 38:16 我曾云恐我仇敵、因我遭難欣喜、因我失足、向我妄自誇大、
詩 38:17 我時時幾乎傾跌、我所愁者常在目前、
詩 38:18 我自認我之愆尤、我因罪孽心懷憂慮、
詩 38:19 我之仇敵存活興盛、無故怨恨我者眾多、
詩 38:20 彼以惡報善、我專心求善、彼反與我為仇、
詩 38:21 求主莫遺棄我、求我天主莫遠離我、
詩 38:22 主乃我之救主、求主速來救我、
詩 39:1 <b>此<u>大衛</u>所作之詩使伶長<u>耶杜頓</u>歌之○</b><br/><h2>詩人自言謹言慎行</h2> 我嘗云、我必謹慎行為、免舌犯罪、當惡人在前、我必封閉我口、
詩 39:2 我緘默寂靜、即好言亦不出口、痛苦更為迫切、
詩 39:3 我心在身中發熱、默想之時、如火焚燒、乃啟口出言、
<h2> 論人年壽無多事事盡屬虛幻
</h2>
詩 39:4 求主使我得識己身有終、年壽幾何、乃知生命無常、
詩 39:5 主賜我生命、長不過掌、生存之年、在主前如同無有、一切世人、雖然豎立、亦是虛幻、細拉、
詩 39:6 人生在世、猶如幻影、營謀皆是枉然、積蓄不知誰取、
<h2> 自言所指望者惟主
</h2>
詩 39:7 主歟、如今我何所指望、我所仰望者惟主、
<h2> 求主赦罪免罰
</h2>
詩 39:8 求主救我於一切愆尤、莫使我受愚妄人之侮謗、
詩 39:9 此乃主之所行、我惟緘默不啟口、
詩 39:10 主所降於我之災罰、求主除之、我在主手受責、幾乎滅亡、
詩 39:11 主因愆尤罰人、人之精華消損、如被蟲蝕、世人固為虛幻、細拉、
詩 39:12 求主聽我禱告、側耳聽我籲懇、我眼流淚、求主垂顧、我寄居主前、猶如客旅、與我列祖無異、
詩 39:13 在我去而不返之先、求主畧寛容我、使我仍復健壯、 健壯或作爽快
詩 40:1 <b>此<u>大衛</u>所作之詩使伶長歌之○</b><br/><h2>詩人自言蒙主救脫苦難</h2> 我嘗切切盼望主、主為我側耳俯聽我之懇求、
詩 40:2 從陷坑淤泥中將我救援、使我之足立於磐上、俾我步履安穩、
詩 40:3 使我口唱新歌、讚美我天主、眾人見之、靡不敬畏、且倚賴主、
<h2> 賴主者福矣
</h2>
詩 40:4 不顧驕傲人及偏向虛假者、惟倚賴主、其人便為有福、
詩 40:5 主我之天主為我所行之奇事、與所懷之意念甚多、若欲陳說、若欲講論、不可勝言、誰能比主、
<h2> 遵主命勝於獻祭
</h2>
詩 40:6 祭祀供獻、主不喜悅、主已啟我耳、火焚祭罪祭、非主所欲、
詩 40:7 我即云我來、在書卷載有論我之言、
詩 40:8 我天主歟、我樂遵主之旨意、主之律法、存在我心、
<h2> 宣揚主恩
</h2>
詩 40:9 我在大會中宣揚主之公義、不絕於口、主歟、此乃主所知者、
詩 40:10 主之公義、我不匿於心中、主之誠信救恩、我必傳揚、主之恩惠真實、我不隱瞞大眾、
詩 40:11 求主莫向我不施憐憫、惟願主之恩惠真實、隨時護祐我、
詩 40:12 因有無數之災禍圍困我、罪孽罹於我身、望之無極、比髮尤多、使我心寒膽戰、
<h2> 求主施拯救於己使仇敵羞愧
</h2>
詩 40:13 求主拯濟我、求主速救援我、
詩 40:14 凡欲滅我命者、願其受辱蒙羞、欲殘害我者、願其退後愧恥、
詩 40:15 向我幸災樂禍者、願其羞愧敗亡、
<h2> 信主者心因主恩喜樂
</h2>
詩 40:16 凡尋求主者、必因主快樂歡欣、慕主救恩者、必常讚云惟主為大、
詩 40:17 我困苦貧窮、主必顧念我、主乃濟助我、拯救我者、求我天主莫遲延、
詩 41:1 <b>此<u>大衛</u>所作之詩使伶長歌之○</b><br/><h2>恤貧者遇難必蒙主祐</h2> 顧恤貧窮者、此人便為有福、在患難時、必蒙主拯救、
詩 41:2 主保祐之、存留其生命、使其在世享福、仇敵欲害之、主必不容彼稱願、
詩 41:3 臥病在床、主必扶持之、患病之時、主使之寢臥安適、
<h2> 哀訴受人欺侮雖契友亦以惡報善求主矜恤
</h2>
詩 41:4 我云主歟、我雖獲罪於主、仍求主憐恤我、醫救我命、
詩 41:5 我仇敵以惡言議論我云、彼何時方死、彼名何時滅亡、
詩 41:6 仇敵來見、口出偽言、積蓄惡念在心、及出於外乃揚言之、
詩 41:7 一切憾我之人、交頭接耳談論我、彼此商議以謀害我、
詩 41:8 云惡疾臨於其身、其偃臥必不復起、
詩 41:9 素與我交好為我所倚賴與我共食者、亦舉足踶我、 舉足踶我原文作向我舉踵
詩 41:10 主歟、憐恤我、使我痊愈、我即報復之、
<h2> 得蒙主祐頌美主名
</h2>
詩 41:11 仇敵不得因我遭難而歡呼、我由此得知主喜愛我、
詩 41:12 因我正直、主扶持我、使我永立於主前、
詩 41:13 願主<u>以色列</u>之天主受讚美、永世無盡、阿們、阿們、
詩 42:1 <b>此<u>哥拉</u>裔所作之訓誨詩使伶長歌之○</b><br/><h2>詩人切慕朝主於聖所渴想殊深</h2> 天主歟、我心切慕主、猶如渴鹿思慕溪水、
詩 42:2 我心渴想永生天主、何時得至天主前朝覲、
詩 42:3 我晝夜以淚為飲食、因人對我曰、爾之天主安在、
詩 42:4 我在昔日與眾聚會、發聲歡呼、謳歌頌揚、偕眾同赴天主聖殿、謹守節禮、追憶此事、心極憂傷、
<h2> 以主必垂顧自慰勉己仰賴主
</h2>
詩 42:5 我心為何抑鬱、為何煩惱、當仰望天主、天主仍必面向我、拯救我、我因而頌揚天主、
詩 42:6 我天主歟、我心抑鬱、因我在<u>約但</u>地、在<u>黑門</u>嶺、在<u>米薩</u>山記念主、
詩 42:7 瀑布飛濤、聲聲相應、主之波浪、沖激我身、
詩 42:8 主日間仍復施恩、夜間我歌頌主、祈求賜我生命之天主、
詩 42:9 我向天主云、我倚主如磐、因何忘我、因何使我受仇敵凌虐、時常悲哀、
詩 42:10 我仇敵詆毀我、如刃刺骨、終日向我云、爾之天主安在、
詩 42:11 我心為何抑鬱、為何煩惱、當仰望天主、天主必覿面施救、我因而頌揚天主、
詩 43:1 <h2>求主為己伸冤使能復至聖殿</h2> 求天主在不仁不義之民中、為我伸冤、拯救我脫離奸詐邪惡之人、
詩 43:2 天主素嘗護庇我、今因何遺棄我、因何使我受仇敵凌虐、時常悲哀、
詩 43:3 願主發榮光與真理、引我導我至主之聖山、至主之居所、
<h2> 以主必垂顧自慰勉己仰賴主
</h2>
詩 43:4 我即至天主祭臺旁、在使我喜樂之天主前、彈琴讚揚主我之天主、
詩 43:5 我心為何抑鬱、為何煩惱、當仰望天主、天主必覿面施救、我因而頌揚天主、
詩 44:1 <b>此<u>哥拉</u>裔所作之訓誨詩使伶長歌之○</b><br/><h2>主民念昔日之恩述今日之苦</h2> 天主歟、主在古昔在我列祖時所行之事、我儕曾已親聞、列祖又向我傳述、
詩 44:2 主手驅逐異邦人、栽培我列祖、將彼滅絕、使我列祖蕃衍、
詩 44:3 我列祖非仗兵刃得地、亦非恃己之勇力得勝、乃賴主之右手、主之聖臂、主面上之榮光、因蒙主喜悅、
詩 44:4 天主為我之王、願主使<u>雅各</u>得救、
詩 44:5 我倚賴主、方能攻敗敵人、仰賴主名、方能蹂躪仇人、
詩 44:6 我非倚仗我弓、我之刀不能使我得勝、
詩 44:7 惟主使我能勝仇敵、令憾我者受辱蒙羞、
詩 44:8 我儕終日以天主為榮、常頌揚主名、細拉、
詩 44:9 現今主遺棄我、使我儕受辱、不與我軍偕往、
詩 44:10 使我儕為仇人所敗、容敵人任意擄掠、
詩 44:11 使我儕如被食之羊、將我儕分散列邦、
詩 44:12 主鬻己民、未曾獲利、所得之價值、並不昂貴、
詩 44:13 主使我儕受鄰國之毀辱、又被四圍之人嬉笑譏刺、
詩 44:14 使異邦人以我儕為笑談、使列國之人皆搖首侮慢我、
詩 44:15 我所受之凌辱、終日在我面前、我之羞愧、蒙蔽我臉、
詩 44:16 皆因聞侮謗詬詈之聲、又因有仇敵加害於我、
<h2> 自言雖受苦難仍堅信主不違主道
</h2>
詩 44:17 此皆臨及我身、我仍不忘主、亦不違背主約、
詩 44:18 我儕之心、仍不退縮、我儕步履、仍不離主道、
詩 44:19 主乃將我儕推入龍蛇穴內、以死之陰翳遮蔽我儕、
詩 44:20 我儕若忘天主之名、或舉手禱告他神、
詩 44:21 願天主究察、蓋人心之隱微、天主皆知、
詩 44:22 我儕因信主終日被殺、人視我儕如將宰之羊、
<h2> 切切禱主求主急救
</h2>
詩 44:23 求主奮興、因何寢寐、願主醒起、莫永遠遺棄我儕、
詩 44:24 因何掩面不顧、因何忘我所遭之苦難、所受之欺凌、
詩 44:25 我儕生命墮落灰土、我儕身軀貼合塵埃、
詩 44:26 求主興起、濟助我儕、因主之恩惠、救贖我儕、
詩 45:1 <b>此<u>哥拉</u>裔所作之訓誨詩亦為愛慕詩使伶長歌之調用百合花○</b><br/><h2>讚救主之盛武美德必勝敵使真理普行</h2> 我心洋溢、流露美辭、我云我為王作詩、我舌如敏捷人之文筆、
詩 45:2 爾秀美遠勝世人、口吐文雅、因此天主賜福於爾、永世無窮、
詩 45:3 英雄乎、爾可腰間佩劍、顯出榮耀威嚴、
詩 45:4 爾為真理謙恭公義乘駕前往、逞威得勝、爾右手為爾顯出可畏之事、
詩 45:5 爾箭甚利、射中王敵之心、萬族必伏於爾下、
<h2> 國位永存國權合義
</h2>
詩 45:6 天主歟、爾之寶座存至永遠、爾治國之權衡、實是正直、
詩 45:7 爾好善惡惡、是以天主即爾之天主沐爾以膏、使爾心中歡欣、尊貴勝於他人、 或作爾好善惡惡是以天主即爾之天主以喜樂之膏沐爾使爾得尊榮勝於爾之伴侶
詩 45:8 爾一切衣服、薰以沒藥沈香肉桂、在象牙宮中、有奏樂之音、使爾心中歡暢、
詩 45:9 列邦公主、為爾妃嬪、皇后佩以<u>阿斐</u>金飾、侍立爾右、
<h2> 勸萬國歸服救主崇拜敬奉
</h2>
詩 45:10 女子乎、爾須聽須視、須側耳而聽、莫追念爾故國人民及爾父家、
詩 45:11 王即喜悅爾之美麗、彼原爾之主、當敬拜之、
詩 45:12 <u>推羅</u>國 國原文作女必饋禮來求爾恩、民中富貴人、亦必如是、
詩 45:13 王女在內、備極榮美、所服之衣裳、悉為金繡、
詩 45:14 衣以錦繡、引至王前、陪伴之童女、亦隨從而至、
詩 45:15 皆歡欣踴躍、引入王宮、
詩 45:16 爾必有子孫接續列祖、必立之為君、治理全地、
詩 45:17 我將爾名傳揚萬代、因此列國頌揚爾、至於永遠、
詩 46:1 <b>此<u>哥拉</u>裔所作之詩使伶長歌之調用女音○</b><br/><h2>選民自言蒙主護祐安然無懼</h2> 天主護庇我儕、賜力於我儕、當患難時、極顯救濟、
詩 46:2 所以地雖震陷、山雖崩倒海中、我儕亦無恐懼、
詩 46:3 任憑海波澎湃翻騰、任憑山岳因海濤洶湧而搖撼、細拉、
詩 46:4 有一河、支派分流、使天主之城喜樂、此城即至上主所居之聖地、
詩 46:5 天主在其中、使之不動搖、至於清晨主必保護、
詩 46:6 萬族喧囂、列邦震動、主發雷聲、地即消滅、
詩 46:7 萬有之主保祐我儕、<u>雅各</u>之天主護庇我儕、細拉、
<h2> 勸人來觀主施救之異跡
</h2>
詩 46:8 爾曹皆來觀主所行之事、視主在地上如何行刑、
詩 46:9 至地之極、止息戰爭、折弓斷槍、以火焚燬車輛、
詩 46:10 爾當休息、當知惟我為天主、列邦必敬崇我、全地必敬崇我、
詩 46:11 萬有之主保祐我儕、<u>雅各</u>之天主護庇我儕、細拉、
詩 47:1 <b>此<u>哥拉</u>裔所作之詩使伶長歌之○</b><br/><h2>列國宜歡然歸服主國</h2> 列國乎、爾當鼓掌、以喜樂之聲、向天主歡呼頌揚、
詩 47:2 因主至上之天主、有威可畏、為治理普天下至大之王、
詩 47:3 使列邦歸降我儕、使萬民服於我足下、
詩 47:4 為我儕選立基業、即<u>雅各</u>之榮耀、主所喜悅者、細拉、
詩 47:5 天主上升、有歡呼之聲、主上升、角聲大作、
詩 47:6 爾曹須歌頌、須歌頌天主、須謳歌、須謳歌我儕之王、
詩 47:7 天主乃全地之主、當謳歌頌美、
詩 47:8 天主主宰列國、天主坐於聖座、
詩 47:9 列邦君侯聚集、皆成為<u>亞伯拉罕</u>天主之子民、因護庇全地者乃天主、惟天主尊為至上、
詩 48:1 <b>此<u>哥拉</u>裔所作之詩○</b><br/><h2>稱嘆教會之佳境美福</h2> 主我之天主在己城中聖山之上、至大無比、極當頌揚、
詩 48:2 <u>郇</u>山北方、大君京都、崇高華美、為全地所喜悅、
詩 48:3 主在其內之宮殿中、顯為護庇之天主、
詩 48:4 列王會合、一同經過、
詩 48:5 彼眾一見、即甚驚訝、惶恐遁逃、
詩 48:6 彼在斯處、戰戰兢兢、痛苦猶如將產之婦、
詩 48:7 主以東風、破壞<u>他施</u>舟船、
詩 48:8 我儕在萬有之主城中、即在我天主城中、所見之事、正如所聞、天主必保護此城、至於永遠、細拉、
詩 48:9 天主歟、我儕在主殿中、思念主之恩惠、
詩 48:10 天主普受頌揚、至於地極、與主之大名、正是相稱、主之右手、滿以仁慈、
詩 48:11 因主之公斷、<u>郇</u>山可歡欣、<u>猶大</u>城邑、 城邑原文作諸女咸可喜樂、
詩 48:12 爾曹遶遍<u>郇</u>城、四圍巡視、歷數城樓、
詩 48:13 記認城垣、觀察宮殿、使爾曹傳言於後世、
詩 48:14 因主永遠為我儕之天主、必引導我儕至於死時、
詩 49:1 <b>此<u>哥拉</u>裔所作之詩使伶長歌之○</b><br/><h2>詩人勸萬民細聽訓言</h2> 萬民乎、爾曹當聽、世上居民、皆當傾耳、
詩 49:2 無論貴賤貧富、皆當聽此、
詩 49:3 我口所述者乃智慧語言、心所思者乃通達道理、
詩 49:4 我欲側耳而聽喻言、彈琴以解隱語、
詩 49:5 我遭患難時、欺壓我者、其惡四面環繞我、我何所懼哉、
<h2> 世福虛浮不能延壽命恃財者愚矣
</h2>
詩 49:6 彼倚賴金寶、矜誇多財、
詩 49:7 人實不能贖己之兄弟、亦不能為彼奉贖金於天主、
詩 49:8 贖其生命、價值昂貴、永不得成、
詩 49:9 不能使之永久存活、不見朽壞、
<h2> 惡人死亡與畜無異
</h2>
詩 49:10 賢者必死、愚者昧者、亦必滅亡、將貨財留於他人、此乃常見之事、
詩 49:11 其心中以為家必永存、房宅必留至萬代、聲名必傳在世間、
詩 49:12 豈知人在榮華、不能永久、無異滅亡之畜類、
詩 49:13 此乃彼之愚昧道途、後世之人、仍以其言為然、細拉、
詩 49:14 彼如群羊、驅入示阿勒、 示阿勒見六篇五節小註為死亡所牧、清晨必歸正直人管轄、必從己之居處降於示阿勒、形容必毀壞其中、
<h2> 深信靈魂得救為主所接世間富貴榮華無足羨慕
</h2>
詩 49:15 惟天主必救贖我靈魂、脫離示阿勒之權、將我接取、細拉、
詩 49:16 人縱多財、家貲豐厚、爾莫畏懼、
詩 49:17 因其死後分毫不能攜取、其榮華不能隨之而下、
詩 49:18 彼生存時、自誇有福、以為自奉甚厚、必受人誇美、
詩 49:19 然必仍歸其祖宗之處、永不見光、
詩 49:20 人在榮華中、若不省悟、即與將死亡之畜類無異、
詩 50:1 <b>此<u>亞薩</u>所作之詩○</b><br/><h2>主降臨顯威施行審判</h2> 主全能之天主、發言詔告天下、從日出之處至日入之所、
詩 50:2 從至美之<u>郇</u>山、天主顯現、
詩 50:3 我天主降臨、必不靜默、在其面前、烈火焚燒、在其四圍、大風吹噓、
<h2> 命集敬己之聖民
</h2>
詩 50:4 主布告上天、並布告下地、將審判己民、
詩 50:5 曰、當為我招集敬我之虔誠人、即獻祭與我立約之人、
<h2> 主秉公行鞫
</h2>
詩 50:6 諸天必表明天主之公義、天主為審判之主、細拉、
詩 50:7 我民須聽、我將有言、<u>以色列</u>乎、我警戒爾、我乃天主、即爾之天主、
<h2> 祭祀供獻非主所悅主所悅者真心順服
</h2>
詩 50:8 我不因爾未曾獻祭譴責爾、爾所獻之火焚祭、常在我前、
詩 50:9 我不從爾家取牡牛、亦不從爾牢取牡羊、
詩 50:10 因林中之百獸屬我、千山之牲畜亦屬我、
詩 50:11 山上之飛禽、皆我所知、曠野之走獸、亦皆屬我、
詩 50:12 我如饑餓、無庸告爾、因世間與盈於世間者、皆屬於我、
詩 50:13 我豈食牡牛之肉乎、我豈飲牡羊之血乎、
詩 50:14 當以感謝天主為祭、在至上主前、酬爾所許之願、
詩 50:15 爾在患難時禱告我、我必救爾、爾當尊奉我、
<h2> 斥責偽善者口雖言道心乃無異惡人
</h2>
詩 50:16 天主向惡人曰、爾為何傳述我之律法、口講我之盟約、
詩 50:17 其實爾厭惡我之訓誨、將我之言語、棄置於後、
詩 50:18 見盜賊即與之同群、又與姦淫之人結交、
詩 50:19 肆口出惡言、以舌編造詭語、
詩 50:20 坐而讒譭爾之親兄、誣謗爾之胞弟、
詩 50:21 爾行此事、我暫時未言、爾以為我與爾無異、其實我必責罰爾、將爾之罪惡、列在爾之目前、
<h2> 勸人警醒
</h2>
詩 50:22 爾曹忘天主者、當思念此事、不然、我施行毀滅、無人能救、
詩 50:23 凡以感謝為祭者始是敬奉我、行動謹慎之人、我必使之得見我之救恩、
詩 51:1 <b><u>大衛</u>與<u>拔示巴</u>同室先知<u>拿單</u>來責之<u>大衛</u>作此詩使伶長歌之○</b><br/><h2>詩人自認罪愆切求恩宥</h2> 求天主按主之恩惠矜恤我、以主大憐憫、塗抹我之愆尤、
詩 51:2 將我之過惡洗滌潔淨、消除我之罪孽、
詩 51:3 我自知我之愆尤、我之罪孽、常在我目前、
詩 51:4 我惟得罪於主、在主之前行惡、主譴責我乃合理、審鞫我乃公義、
詩 51:5 我方生於世、即有過惡、孕於母胎、已有罪孽、
詩 51:6 衷藏誠實、為主所喜愛、求主使我心懷智慧、
<h2> 切求主使己心清潔煥然一新
</h2>
詩 51:7 求主以牛膝草潔淨我、我即盡淨、洗滌我、我乃比雪尤白、
詩 51:8 求主使我得聽歡欣喜樂之聲、使主所折磨之形骸、可以踴躍、
詩 51:9 求主掩面莫觀我之罪孽、塗抹我一切過惡、
詩 51:10 求天主為我造潔淨之心、為我新作正直之志、
詩 51:11 莫逐我離於主面、莫從我收回主之聖神、
詩 51:12 求主仍施拯救、使我欣喜、賦畀我樂遵主道之志、
詩 51:13 我將主之道、指示有愆尤之人、使有罪者、皆歸順主、
詩 51:14 天主乃拯救我之天主、求主救我脫離殺人流血之罪、我必以舌歌頌主之仁義、
詩 51:15 求主容我啟唇、使我口得頌美主、
詩 51:16 主不欲祭物、欲則我必獻之、火焚祭亦非主喜悅、
<h2> 主所悅者乃痛悔之心並非喜祭物
</h2>
詩 51:17 主所欲之祭、在乎憂傷痛悔、憂傷痛悔之心、主必不輕視、
<h2> 為<u>郇</u>禱告
</h2>
詩 51:18 求主施恩於<u>郇</u>邑、建立<u>耶路撒冷</u>之城垣、
詩 51:19 彼時主必悅納人秉虔誠所獻之祭、與火焚祭並燬牲之祭、 燬牲之祭或作全牲之祭彼時人必以牡牛獻於主之祭壇、
詩 52:1 <b><u>大衛</u>至<u>亞比米勒</u>家<u>以東</u>人<u>多益</u>告<u>掃羅</u>時<u>大衛</u>作此訓誨之詩使伶長歌之○</b><br/><h2>詩人斥責敵人詭詐很毒</h2> 天主之恩惠、時時常在、兇暴人乎、爾為何以作惡自誇、
詩 52:2 行詐之人乎、爾舌利如薙刀、捏造毒害之詞、
詩 52:3 爾好惡不好善、好虛誑不好誠實、細拉、
詩 52:4 爾舌奸詐、好出一切很毒之言、
<h2> 預言必遭重報善人見而喜悅
</h2>
詩 52:5 天主必將爾毀滅至於永遠、除爾、拔爾於爾居所、 居所原文作幕除爾根於世間、細拉、
詩 52:6 善人見此必恐懼、且哂笑之、
詩 52:7 云、不仰賴天主保護、惟恃己之多財、盡力作惡者、即是此人、
<h2> 深信必蒙主恩因而讚美
</h2>
詩 52:8 惟我如天主殿宇內之青油果樹、永賴天主之恩慈、
詩 52:9 緣主行此、我永遠讚美主、且仰望主之名、因在敬畏主之虔誠人前、 讚揚主之名為至美、
詩 53:1 <b>此<u>大衛</u>所作之訓誨詩使伶長歌之樂器用琴○</b><br/><h2>世人心術惡劣不知有主</h2> 愚者心中以為無天主、為人敗壞、凡其所行邪惡可憎、無有一人行善、
詩 53:2 天主從天俯視世人、欲見其中有明道求天主之人否、
詩 53:3 竟皆背逆、盡陷污穢、無有行善者、即一人亦無有、
<h2> 惡人害主民毫無忌憚主終救己民罰惡人使之大懼
</h2>
詩 53:4 惟彼作惡者、果無知乎、其吞噬我民、猶如食物、並不禱告天主、
詩 53:5 彼皆驚懼、於無可驚懼之時亦驚懼、因主使圍困爾 爾即主之民下同者骸骨離散、爾使彼羞愧、因天主已輕棄之、
<h2> 切望主救回選民
</h2>
詩 53:6 惟願<u>以色列</u>之拯救從<u>郇</u>而來、天主救回被擄之子民、 天主救回被擄之子民或作天主使己之民復興<u>雅各</u>必歡欣、<u>以色列</u>必喜樂、
詩 54:1 <b><u>西弗</u>人來告<u>掃羅</u>曰<u>大衛</u>匿於我處時<u>大衛</u>作此訓誨之詩使伶長鼓琴歌之○</b><br/><h2>詩人遇敵逼迫哀陳苦況求主拯救</h2> 求天主為主之名救我、用主之大能、為我伸冤、
詩 54:2 求天主聽我禱告、側耳聽我口中之言、
詩 54:3 因敵人興起攻擊我、強橫人欲索我命、其目中並無天主、細拉、
<h2> 深信必蒙主救
</h2>
詩 54:4 天主仍濟助我、主保護我命、
詩 54:5 我仇敵為惡、主必報應之、求主按主之誠信、使之滅亡、
<h2> 必獻祭感謝主恩
</h2>
詩 54:6 我甘心祭祀主、主之名至美、我必讚揚、
詩 54:7 主從一切患難中拯救我、使我得目睹仇敵遭報、
詩 55:1 <b>此<u>大衛</u>所作之訓誨詩使伶長鼓琴歌之○</b><br/><h2>詩人遇敵逼迫中心驚恐憂鬱難堪切切禱告主</h2> 求主傾耳聽我之禱告、我懇求主、求莫隱藏、
詩 55:2 求主俯聽我、應允我、我哀歎不安、發聲悲號、
詩 55:3 皆因仇敵之恐喝、惡人之凌虐、彼皆加害於我身、忿然痛恨我、
詩 55:4 我心在我懷中、甚為憂懼、死之驚恐、臨及我身、
詩 55:5 我甚恐懼驚惶、遍身戰慄、
詩 55:6 我云惟願如鴿生翼、遠飛得安居、
詩 55:7 我即遁至遠方、居於曠野、細拉、
<h2> 哀陳仇敵種種奸惡求主降罰
</h2>
詩 55:8 我速逃避、脫離狂風颶風、
詩 55:9 我在城中、見有強暴爭鬥之事、求主毀滅之、使其所設之謀、分歧不成、
詩 55:10 彼晝夜游行城垣之上、毒惡禍患、徧於城內、
詩 55:11 殘害之事、常在其中、強暴與奸詐之事、不離街市、
詩 55:12 毀謗我者、素非仇人、若是仇人、尚可忍耐、向我狂傲者、素非憾我之人、若是憾我之人、猶可隱避、
詩 55:13 不料是爾、爾原是我之同儕、我之密友、我之知已、
詩 55:14 爾與我談論悅心、在大會中、同登天主之殿、
詩 55:15 惟願死亡忽臨及其身、使之活墮示阿勒、 示阿勒見六篇五節小註因惡事在其居處、在其心中、
<h2> 深信必蒙主救援仇敵必滅
</h2>
詩 55:16 惟我向天主籲告、主必拯救我、
詩 55:17 我朝暮及日中哀求悲歎、主必俯聽我聲、
詩 55:18 人多攻擊我、主救贖我命、脫離爭戰、使我得平康、
詩 55:19 天主萬古為主、聽我祈禱、遂降禍於我敵、細拉、因其永不悔改、不敬畏天主、
詩 55:20 彼背棄盟約、伸手攻擊與己交好之人、
詩 55:21 其口如油滑潤、心中卻懷戰爭、其言比膏柔軟、實則利如鋒刃、
詩 55:22 爾將所當之任託賴主、主必撫養爾、永不使善人動搖、
詩 55:23 惟彼殺人行詐者、天主乎、必使之墮落陷阱、不容其享半世之年、惟我永久仰賴天主、
詩 56:1 <b><u>非利士</u>人在<u>迦特</u>執<u>大衛</u> <u>大衛</u>作此詩使伶長歌之調用無聲鴿在遠方○</b><br/><h2>哀述仇敵虐害求主憐憫</h2> 求天主憐恤我、因有人忿然欲吞我、終日攻擊我、欺壓我、
詩 56:2 我仇敵終日欲吞我、逞驕傲以攻擊我者甚多、
<h2> 信靠主言知主必救心覺安慰
</h2>
詩 56:3 我恐懼時、惟倚賴主、
詩 56:4 我追念天主所應許之言、我讚美天主、倚賴天主、即無所恐懼、世人何能害我、
詩 56:5 彼終日顛倒 顛倒或作挑斥我語言、其心所圖謀者、皆害我之事、
詩 56:6 咸集潛伏、窺伺我之蹤跡、欲害我命、
詩 56:7 彼眾作惡、豈能逃脫、求天主震怒、使此民墮落、
詩 56:8 我流離失所、皆主所知、將我之眼淚、存貯主之囊中、此非記於主之册乎、
詩 56:9 我呼籲時、我仇敵敗退、我知天主保祐我、
<h2> 記念主言頌美主
</h2>
詩 56:10 我追念天主所應許之言、讚美天主、追念耶和華所應許之言、讚美耶和華、
詩 56:11 我仰賴天主、我無所恐懼、人何能害我、
詩 56:12 我於天主前許願、我必將感謝祭、奉獻主前、
詩 56:13 因主從死中救我生命、保祐我免於傾跌、使我在生命光中、奉事天主、
詩 57:1 <b><u>大衛</u>避<u>掃羅</u>匿於穴中時<u>大衛</u>作此詩使伶長歌之調用勿壞○</b><br/><h2>詩人遇敵圍困情形危險一心賴主求主救援</h2> 求天主憐恤我、因我心神惟望主蔭庇、願在主翼之蔭下得蒙覆庇、直至害過災消、
詩 57:2 我呼籲至上之天主、我呼籲成全我事之天主、
詩 57:3 從天上施恩救我、譴責欲吞我之人、細拉、天主必施憐憫及誠實、
詩 57:4 我困於群獅間、臥於口吐火焰之人中、其人牙如槍如箭、舌如利刃、
詩 57:5 願天主崇高過天、願主之榮耀徧滿全地、
詩 57:6 仇敵布設網羅、欲羈絆我足、幾傷我命、在我前挖掘陷阱、反自陷其內、細拉、
<h2> 自勉頌美主
</h2>
詩 57:7 天主歟、我心安定、我心安定、我欲謳詩、我欲歌頌、
詩 57:8 我靈當醒、我琴我瑟當醒、我於黎明即醒、
詩 57:9 天主歟、我在列邦中讚揚主、在萬國中歌頌主、
詩 57:10 因主之恩慈甚大、及乎穹蒼、主之真誠、及乎雲霄、
詩 57:11 願天主崇高過天、願主之榮耀徧滿全地、
詩 58:1 <b>此<u>大衛</u>所作之詩使伶長歌之調用勿壞○</b><br/><h2>斥責不義之民牧</h2> 士師乎、爾曹出言、果公義乎、願曹判斷世人、果按正直乎、
<h2> 言惡人之心性
</h2>
詩 58:2 爾乃心懷奸惡、在此國中、以手施行強暴、
詩 58:3 作惡者一出母胎、即背於道、自離母腹、即逆理言誑、
詩 58:4 斯人有毒、如蛇之有毒、又如塞耳之聾虺、
詩 58:5 不服術士之符咒、即有神通之術士、亦不服之、
<h2> 求主降罰於惡人使之滅亡善人必見而喜悅
</h2>
詩 58:6 求天主將其口中之牙、盡行折斷、求主敲折猛獅之大牙、
詩 58:7 使其消滅如水之流去、彼若射箭、箭如已折、
詩 58:8 使其如消化之蝸牛、亦如墮落之胚胎、不見日光、
詩 58:9 爾曹以荊棘為炊、鍋猶未熱、其中物尚生、驟被狂風吹去、
詩 58:10 善人見惡人遭報、必然喜悅、必濯足於惡人之血中、
詩 58:11 彼時人必云、善人果有善報、在世間真有判斷之天主、
詩 59:1 <b><u>掃羅</u>遣人守<u>大衛</u>之宅欲殺之時<u>大衛</u>作此詩使伶長歌之調用勿壞○</b><br/><h2>求主拯救脫離敵害</h2> 求我天主救我脫離仇敵、護庇我得脫攻擊我之敵人、
詩 59:2 解救我脫離作惡之人、救援我脫離殘忍之人、
詩 59:3 彼眾窺伺欲害我命、主歟、我無罪無辜、強橫人聚集來攻我、
詩 59:4 我雖無過、彼疾奔而來、設備害我、求主醒起、迎接我、並行鑒察、
<h2> 陳說敵人之殘忍
</h2>
詩 59:5 主萬有之天主即<u>以色列</u>之天主歟、求主醒起、懲治異邦人、莫寛宥兇惡叛逆之人、細拉、
詩 59:6 彼眾夜間轉回、狂嘷如犬、在城之四圍游行、
詩 59:7 口出惡言、唇如利刃、自言何人聽聞、
詩 59:8 主歟、必笑之、必哂笑一切異邦人、
<h2> 自言倚賴主
</h2>
詩 59:9 仇敵強橫、我惟仰望主、因主乃護庇我者、
<h2> 求主懲罰敵人
</h2>
詩 59:10 我天主以恩來迎接我、使我得見仇敵遭報、
詩 59:11 莫殺戮之、恐我民遂忘、惟求護衛我之主、以大能使之流離失所、使之降為卑微、
詩 59:12 其唇邊之言語、即其口中之罪孽、因驕傲、因出詈言誑語、必被拘困、
詩 59:13 求天主赫然震怒滅絕之、使之歸於無有、令其明知<u>雅各</u>中有天主執掌權衡、至於地極、細拉、
詩 59:14 彼眾夜間轉回、狂嗥如犬、在城之四圍游行、
詩 59:15 必飄流乞食、不得飽食度夜、
<h2> 頌美主恩
</h2>
詩 59:16 惟我必謳歌主之大能、清晨歌頌主之鴻恩、因我遇急難時、主保祐我、護庇我、
詩 59:17 賜力於我之天主、我惟歌頌主、因主護庇我、乃施恩於我之天主、
詩 60:1 <b><u>大衛</u>徵兩河間<u>亞蘭</u>與<u>瑣巴</u> <u>亞蘭</u> <u>約押</u>歸在鹽谷擊<u>以東</u>殺人一萬二千時<u>大衛</u>作此詩令人學習使伶長歌之調用莊嚴之百合花○</b><br/><h2>詩人因主降災於選民特於主前哀陳選民之苦</h2> 天主歟、主曾棄絕我儕、將我儕分散、主如此向我儕震怒、今求主使我儕復興、
詩 60:2 主使地震動崩裂、地已搖撼、求主彌地之缺陷、
詩 60:3 主使子民遭遇苦難、使我儕顛倒如醉暴酒、
詩 60:4 敬畏主者、主賜之纛旗、使為真理而舉、細拉、
<h2> 求主解救
</h2>
詩 60:5 求主以右手施救、應允我儕、使主所喜愛者得解救、
<h2> 以主所應許者自慰諒必得勝
</h2>
詩 60:6 天主降聖諭、應許我必得喜樂、使我分<u>示劍</u>、量<u>疎割</u>之平原、
詩 60:7 <u>基列</u>屬我、<u>瑪拿西</u>亦屬我、<u>以法蓮</u>乃護衛首者、<u>猶大</u>乃為我設律法者、
詩 60:8 <u>摩押</u>乃我浴盤、<u>以東</u>乃我擲屣之地、<u>非利士</u>乎、爾尚能因勝我而歡躍乎、
詩 60:9 誰能導我入鞏固之城、誰能引我至<u>以東</u>境、
詩 60:10 豈非天主乎、現今主竟棄絕我儕、不率我軍旅出徵、
詩 60:11 求主救助我脫離患難、 患難或作仇敵因賴人救援、實屬徒然、
詩 60:12 我儕倚賴天主、方能得勝、天主必蹂躪我之仇敵、
詩 61:1 <b>此<u>大衛</u>所作之詩使伶長鼓琴歌之○</b><br/><h2>求主俯允</h2> 求天主應允我籲懇、俯聽我祈求、
詩 61:2 我心困憊、從地極呼籲主、求主引我登我所莫能及之高巖、
詩 61:3 主乃護庇我、有如鞏固之臺、使我得以避仇敵、
<h2> 切願蒙主覆庇
</h2>
詩 61:4 惟願我常居主之帷幕、在主翼之蔭下、得以藏身、細拉、
<h2> 求主賜恩保祐所立之王
</h2>
詩 61:5 天主歟、我向主所許之願、主已垂聽、以敬畏主名者所應得之業賜我、
詩 61:6 主必加增王之年歲、使其永享遐齡、至於世世、
詩 61:7 必常坐主前、主必以恩惠與誠實保護之、
詩 61:8 蒙主如此待我、我必時時歌頌主之名、日日償還我之願、
詩 62:1 <b>此<u>大衛</u>所作之詩使統轄<u>耶杜頓</u>家之伶長歌之○</b><br/><h2>詩人自言惟主是賴以警仇敵欲害枉然</h2> 我心惟默然仰望天主、我由主得蒙拯救、
詩 62:2 我惟賴天主如磐、主乃拯救我者、護庇我者、我必不至動搖、
詩 62:3 爾曹逼迫一人、爾眾欲毀之、如將傾之墻、如將倒之壁、何時方休、
詩 62:4 彼此商議、欲將其從高位推墜、皆喜誑詐、口中祝福、心內咒詛、細拉、
詩 62:5 我惟一心默然仰望天主、因我所望者獨在天主、
詩 62:6 我惟賴天主如磐、天主乃拯救我者、護庇我者、我必不至動搖、
詩 62:7 我仰賴天主得拯救、得榮耀、倚賴天主如堅固之磐、我在天主得蒙蔭庇、
<h2> 勸勉民眾宜恆賴主毋倚財仗勢
</h2>
詩 62:8 惟爾眾民、當時常仰賴天主、在天主前傾吐衷懷、因護庇我儕者乃天主、細拉、
詩 62:9 世間人無論尊卑、皆屬虛妄、若置之權衡、必然浮起、悉輕於虛空、 悉輕於虛空或作比呼吸之氣尤輕
詩 62:10 勒索之貨不可倚賴、劫奪之財不可妄恃、貨財雖然加多、莫以為念、
<h2> 權皆歸主必按人所行施報
</h2>
詩 62:11 有一二言為天主所云、為我所聞、即一切權衡悉歸天主、
詩 62:12 恩澤皆從主而來、主必按人所行、施其報應、
詩 63:1 <b>此<u>大衛</u>居<u>猶大</u>曠野時所作之詩○</b><br/><h2>詩人自言切慕主欲瞻主榮不勝渴想</h2> 天主我之天主、我在乾旱疲乏無水之地尋求主、我心身渴想主、切慕主、
詩 63:2 我願瞻仰主之威權榮耀、如昔日在聖所朝見主、
詩 63:3 主之恩寵、比生命尤美、我必以口唇讚美主、
<h2> 自言在世時恆讚美主祈禱主
</h2>
詩 63:4 我在世之時、常稱頌主、敬奉主名、舉手祈禱、
詩 63:5 我心快足、猶如飽飫肥甘、我之口唇、歡然頌美、
詩 63:6 我在床時記念主、在深更時思慕主、
詩 63:7 因主拯救我、我在主翼之蔭下、歡呼頌揚、
<h2> 自言恆以賴主為務
</h2>
詩 63:8 我心切切依戀主、主以右手扶持我、
<h2> 深信仇敵必滅己必蒙祐
</h2>
詩 63:9 欲害我命者、必陷於禍患、必墮於地之深處、
詩 63:10 必為刀劍所殺、必為狐狸所食、
詩 63:11 惟王必因天主而喜樂、凡指主而誓者、必得自榮、出誑言之口、必見堵塞、
詩 64:1 <b>此<u>大衛</u>所作之詩使伶長歌之○</b><br/><h2>歷陳仇敵陰謀慘毒求主拯救免受敵害</h2> 天主歟、我哀求時、願主俯聽我聲、我畏懼仇敵、求主保護我命、
詩 64:2 求主藏匿我、脫離惡人之陰謀、脫離為非黨類之擾亂、
詩 64:3 彼眾礪其舌鋒、猶如利刃、毒言出口、如箭離弦、
詩 64:4 暗中欲射正直人、突然射之、無所忌憚、
詩 64:5 彼眾相勉行惡、商議暗設網羅、自誇無人能見、
詩 64:6 籌思奸謀、自謂我輩已有定意、妙計亦已尋得、各人所藏之意念心思、深險莫測、
<h2> 深信仇敵必然遭報人因而畏主之罰義人因而喜樂
</h2>
詩 64:7 天主射之以箭、彼眾忽受重傷、
詩 64:8 彼眾之舌、反陷害己身、凡見之者、必皆遠避、
詩 64:9 是以人皆驚懼、傳揚天主所行之事、並明悟天主之作為、
詩 64:10 善人必因主喜樂、惟仰賴主、凡居心正直之人、必自覺有榮、 必自覺有榮或作必有可誇
詩 65:1 <b>此<u>大衛</u>所作之詩使伶長歌之○</b><br/><h2>讚美主恩因主俯聽祈禱赦免罪愆</h2> 居<u>郇</u>之天主歟、人默然仰賴主、讚美主、固所當然、所許之願、亦當敬酬於主前、
詩 65:2 垂聽禱告之主、凡有血氣者、皆來歸向主、
詩 65:3 我之過惡、多至難堪、我之愆尤、主必赦免、
<h2> 蒙主選者福矣
</h2>
詩 65:4 主所選擇、容至主前、居於主之庭院者、此人有福矣、我儕切願足沾主宮內主聖殿中之美福、
詩 65:5 救我儕之天主、循主之公義、顯威嚴、應允我儕、地極海角極遠之人、皆仰賴天主、
<h2> 主以大能奠定山陵偃息海濤平靖萬民
</h2>
詩 65:6 天主以大力奠定山陵、以全能為帶束繫、
詩 65:7 平海濤之勢、靖波浪之聲、止息列邦之喧鬧、
詩 65:8 居地極之人、皆因主之異跡敬畏主、使日出之處、日入之所、人皆歡呼、
<h2> 發慈愛降甘澍使百穀豐登群畜蕃盛人民歡樂
</h2>
詩 65:9 主眷念下土、降雨滋潤、使出產豐盛、天主之河、水甚滿足、俾地繁生百穀、以備人用、
詩 65:10 主灌溉隴畝、灑勻土塊、降甘霖以滋潤、使多生禾苗、
詩 65:11 主賜恩澤、使年歲豐登、主無論何往、悉降恩膏、
詩 65:12 草野均霑膏澤、山岳無不歡呼、
詩 65:13 牧地蓋以羊群、平原鋪徧禾稼、人皆歡欣、踴躍歌唱、
詩 66:1 <b>此<u>大衛</u>所作之詩使伶長歌之○</b><br/><h2>勸人讚美主</h2> 普天下人、爾曹皆當向天主歡呼、
詩 66:2 歌頌天主名之榮耀、讚美天主、將榮耀歸於天主、
詩 66:3 向天主云、主所行者何其可懼、因主之大能、仇敵皆歸服主、
詩 66:4 普天下人、咸敬拜主、歌頌主、歌頌主名、細拉、
<h2> 宜瞻主之經綸
</h2>
詩 66:5 爾曹皆來觀瞻天主所行之事、在世人中所作者、甚可敬畏、
詩 66:6 使大海變為乾地、使選民步行過河、斯時我儕在彼處因主而歡欣、
詩 66:7 主以權能永治萬物、主目鑒察列邦、不容背逆者昂然自誇、細拉、
<h2> 宜稱謝主之鴻恩
</h2>
詩 66:8 列邦之人、爾曹皆當讚美我天主、高聲頌揚天主、
詩 66:9 天主保全我生命、不使我足顛蹶、
詩 66:10 天主歟、曾試驗我儕、鍛鍊我儕、如鍊銀然、
詩 66:11 使我儕投入網羅、使我儕背負重擔、
詩 66:12 使人欺壓我儕、使我儕陷於水火之中、今主仍使我儕得至豐富之境、
<h2> 自言必於主前償願虔奉主
</h2>
詩 66:13 所以我必進主之殿供獻火焚祭、在主前酬我之願、
詩 66:14 即我在急難時、啟口唇而許之願、
詩 66:15 言必將肥畜獻於主為火焚祭、又焚獻羊脂、並將牡牛牡羊奉獻為祭、細拉、
<h2> 以主眷祐之事普告與眾
</h2>
詩 66:16 凡爾曹敬畏天主之人、皆須來聽、我將述說天主向我所行之事、
<h2> 讚美天主因允所祈
</h2>
詩 66:17 我口曾籲懇天主、我舌稱頌天主為至上、
詩 66:18 我心若以惡為念、主必不聽我、
詩 66:19 今天主已垂聽、已聞我祈禱之聲、
詩 66:20 天主當受讚美、因未嘗推卻我之所求、不使其恩惠離於我、
詩 67:1 <b>此詩也歌也使伶長鼓琴歌之○</b><br/><h2>萬民悉宜頌美主樂主治事</h2> 願天主憐憫我儕、賜福於我儕、以面上之光輝照臨我儕、細拉、
詩 67:2 願主之道得明在世、主之救恩得知在萬族中、
詩 67:3 天主歟、列邦皆當讚美主、萬邦皆當頌揚主、
詩 67:4 萬民皆當歡欣歌頌、因主必按公義審判列邦、引導世間萬民、細拉、
<h2> 望主賜福於選民使萬人敬主
</h2>
詩 67:5 列邦皆當讚美主、萬邦皆當頌揚主、
詩 67:6 地土出產豐盛、天主我天主、賜福於我儕、
詩 67:7 天主賜福於我儕、地之四極、皆敬畏主、
詩 68:1 <b>此<u>大衛</u>所作之詩使伶長歌之○</b><br/><h2>主興起敵人滅善人樂</h2> 願天主興起、使仇人潰散、使敵人從主前遁逃、
詩 68:2 主必驅之、如煙被驅 於風、惡人在天主前滅亡、似蠟被消於火、
詩 68:3 惟有善人、必得喜樂、在天主前踴躍暢快歡欣、
<h2> 宜讚美主恩
</h2>
詩 68:4 爾曹當向天主歌詩、歌頌天主之名、天主乘輦行野、當為天主修路、天主之名稱為自有、當在天主前踴躍、
<h2> 因眷顧己民
</h2>
詩 68:5 天主在聖所、作孤兒之父、為寡婦伸冤、
詩 68:6 天主使孤獨者有室家、使囚禁者離禍就福、惟使悖逆之人、居於乾旱之地、
詩 68:7 天主歟、昔日引導子民、經行曠野、細拉、
詩 68:8 維時天主前、地震天漏、在天主<u>以色列</u>之天主前、<u>西乃</u>山動搖、
詩 68:9 天主歟、主曾降甘雨、滋潤主之地、其疲乏時、主使之復蘇、
詩 68:10 主之子民、安居其上、天主歟、主賜恩澤、撫養貧民、
詩 68:11 主降諭旨、 主降諭旨或作主發言應許報佳音之婦女眾多、
詩 68:12 云、統軍諸王、逃遁四散、 逃遁四散原文作逃遁逃遁居家之婦女、分受掠物、
詩 68:13 爾曹安居境內、有如鴿然、翅似白銀、翎若黃金、
詩 68:14 全能之主在此境內、追散君王、勢如降雪在<u>撒們</u>山、
詩 68:15 <u>巴珊</u>山極其崇高、<u>巴珊</u>山層峰叠嶺、
詩 68:16 爾曹層峰叠嶺之山、為何怒視天主所選之山、此山為天主駐蹕之所、必永居其上、
詩 68:17 天主之車輦、累萬盈千、主在其中、駕臨聖所、猶如昔日降臨<u>西乃</u>、
詩 68:18 主升高處、攜帶所擄者、受禮物於人、即於悖逆之人亦受、致自有之主天主、可居於其間、
<h2> 因施行大事
</h2>
詩 68:19 當日日讚美主、我儕若負重擔、主即拯救我、細拉、
詩 68:20 天主乃解救我儕之天主、主萬有之天主、救我儕得免於死亡、
詩 68:21 天主必傷仇敵之首、常行惡事者、天主必傷其髮頂、
詩 68:22 主云、我必從<u>巴珊</u>山使之旋歸、從深海中使之旋歸、
詩 68:23 使爾足浸於敵人之血、使爾犬以舌舐之、
詩 68:24 天主駕行、我天主我王行抵聖所、眾皆瞻仰、
詩 68:25 歌詠者行於前、奏樂者從於後、擊鼓之童女列於其中、
詩 68:26 凡<u>以色列</u>之後裔、當在大會中讚美主天主、
詩 68:27 在彼有最小之<u>便雅憫</u>與其統領、有<u>猶大</u>之牧伯率領群眾、有<u>西布倫</u>之牧伯、有<u>拿弗他利</u>之牧伯、
詩 68:28 爾之天主賜爾以力、俾爾得勝、天主歟、已為我儕成全此事、願主仍顯大能、 或作願天主施展大力天主歟已為我儕成全此事今求鞏固之
詩 68:29 主之聖殿、建在<u>耶路撒冷</u>、於是列王俱將禮物貢獻於主、
詩 68:30 願主叱喝葦叢之野獸、與群牡牛、及似牛犢之異邦人、使之皆攜銀叩伏、喜爭鬥之列國、天主均已擊散、
詩 68:31 <u>伊及</u>之公侯、皆來朝見、<u>古實</u>國之人、速來向天主舉手、
詩 68:32 天下萬國、皆當歌詩讚美天主、歌頌我主、細拉、
詩 68:33 天主乘駕穹蒼、永世無窮、發大雷霆、聲音宏震、
詩 68:34 當稱天主為全能、在<u>以色列</u>中大顯威嚴、在雲中施展大能、
詩 68:35 天主在聖殿、真可敬畏、<u>以色列</u>之天主、以能力權勢賜其子民、天主乃應當讚美、
詩 69:1 <b>此<u>大衛</u>所作之詩使伶長歌之調用百合花○</b><br/><h2>詩人哀陳己苦</h2> 求天主救援我、因水流來、將傷我命、
詩 69:2 我陷於淤泥、無處可立、我沈於深水、波濤淹沒我身、
詩 69:3 我因呼號困乏、我喉已乾、我因仰望我天主、我目已倦、
詩 69:4 無故怨我者、多於我髮、無故憾我欲害我者、亦甚強盛、我未曾搶奪、令我償還、
詩 69:5 天主歟、我之愚昧、為主所知、我之罪愆、難隱於主、
詩 69:6 求萬有之主天主、莫使仰望主者、因我而含羞、求<u>以色列</u>之天主、莫使尋求主者、因我而受辱、
詩 69:7 緣我為主受毀謗、滿面蒙羞、
詩 69:8 我兄弟視我如陌路、我同胞待我以外人、
詩 69:9 我為主之聖殿、中心焦急、有如火焚、人毀謗主、其謗言悉歸我身、
詩 69:10 我哀哭禁食、反因此受毀謗、
詩 69:11 我衣麻衣、彼眾以我為笑談、
詩 69:12 坐於城門之閑人譏評我、醉酒之徒、唱歌戲笑我、
<h2> 求主解救
</h2>
詩 69:13 主歟、我在悅納之時、向主祈禱、求天主按主之鴻恩、以主施救之誠實、應允我、拯救我、
詩 69:14 求主從淤泥中救援我、使我不至陷溺、使我得救、脫離憾我之人、得出深水、
詩 69:15 使我不隨波逐浪、不為深淵所淹沒、不容坑坎陷我而封其口、
詩 69:16 求主應允我、因主之恩惠、素為至美、求主按主之廣大仁慈眷顧我、
詩 69:17 莫掩面不顧僕人、我遭遇急難、求主速應允我之祈求、
詩 69:18 求主來臨、贖我生命、我遇仇敵、求主救贖我、
詩 69:19 我受毀謗羞辱欺凌、皆主所知、我之敵人、悉在主之目前、
詩 69:20 我受毀謗、中心憂傷以致成病、 或作人淩辱我使我傷心愁慘不已我指望人矜恤、竟無此人、盼望人安慰、亦終不見、
詩 69:21 我欲食、彼供我以膽、 膽或作苦草我渴時、彼給我以醯、
<h2> 求主懲罰仇敵
</h2>
詩 69:22 願其筵席、在其前變成機檻、為安逸之人、變作網羅、
詩 69:23 願其目昏不能見、願主使其腰弱無力、
詩 69:24 願主向彼傾洩主之盛忿、願主之烈怒、臨及其身、
詩 69:25 願其宅變為荒墟、願其幕無人居處、
詩 69:26 因主所擊者、彼亦加逼迫、主所傷者、彼反譏誚其苦、
詩 69:27 願主以罪加於其罪、使其在主前、不得稱義、
詩 69:28 使其名見抹於生命册、不得與善人同錄、
詩 69:29 我苦且憂、求天主施救、使我安居高處、
<h2> 言必讚美主稱謝主恩
</h2>
詩 69:30 我欲歌詩讚美天主之名、稱頌天主為大、
詩 69:31 主悅納此、勝於有蹏有角之牡牛、
詩 69:32 困苦 困苦或作謙遜人見之、必皆喜樂、爾曹尋求天主者、心中皆可甦醒、
詩 69:33 因主俯聽貧窮人、不輕棄因信主而被擄之人、
詩 69:34 天地與海及其間一切動物、俱當頌揚主、
詩 69:35 因天主必拯救<u>郇</u>山、建立<u>猶大</u>之城邑、使子民安居得以為業、
詩 69:36 主之僕人之後裔、必皆承受、敬愛主名之人、皆得居其間、
詩 70:1 <b>此<u>大衛</u>所作記念之詩使伶長歌之○</b><br/><h2>求主速懲惡人援救己身</h2> 求天主蒞臨拯救我、求主速來濟助我、
詩 70:2 索我命者、願其受辱蒙羞、謀害我者、願其退後慙愧、
詩 70:3 凡向我幸災樂禍者、願其懷慚而退、
<h2> 敬尋主者必因主喜樂
</h2>
詩 70:4 凡尋求主者、必因主歡欣、慕主救恩者、必常云願天主尊為至大、
詩 70:5 我困苦貧窮、求天主速來救我、主乃濟助我拯救我者、求主莫遲延、
詩 71:1 <h2>言自幼蒙主保護惟倚賴主求主至終拯濟免受仇敵之害令伊終身抱愧</h2> 我惟主是賴、求主使我永不羞愧、
詩 71:2 求主以主之公義拯濟我、解救我、側耳聽我、將我救援、
詩 71:3 求主作我避難之磐、得常藉以藏身、主降旨救我、因主為我之高山、為我之保障、
詩 71:4 求我天主救我脫離惡人之手、從行不義與強橫人之掌中拯救我、
詩 71:5 我所仰望者惟有主、主天主歟、我自幼時、即倚恃主、
詩 71:6 我一出母胎、即託賴主、自離母腹、即蒙主引導、我時常頌揚主、
詩 71:7 我為眾人所奇異、惟主乃作我堅固避難之所、
詩 71:8 我滿口讚美主、終日頌揚主之榮耀、
詩 71:9 我年至老邁、求主莫遐棄我、我力已衰弱、求主莫遠離我、
詩 71:10 因我仇敵議論我、暗俟欲害我命、彼此商議、
詩 71:11 云、天主已棄之、可以追而執之、必無人救援、
詩 71:12 求天主莫與我遠離、求我天主速來拯濟我、
詩 71:13 與我為敵者、必抱愧滅亡、欲害我者、必受辱蒙羞、
<h2> 言必恆企望主頌揚無既
</h2>
詩 71:14 我必時常盼望、我必多多讚美主、
詩 71:15 我口欲述說主之公義、終日述說主之救恩、不可勝數、
詩 71:16 我來讚揚主天主大能之事、我惟稱頌主之公義、
<h2> 仍求主施恩於暮年與幼時無異
</h2>
詩 71:17 天主歟、我自幼蒙主訓誨、以至於今我宣揚主之奇跡、
詩 71:18 我至年老髮白之時、求天主仍莫遐棄我、我將以主之大力、傳揚於來世、以主之大能、指示將生在世之人、
詩 71:19 天主歟、主之公義、崇高及天、主之所行、至大無倫、天主歟、誰能與主比擬、
<h2> 復求主援救
</h2>
詩 71:20 主使我多遭災患苦難、必使我復甦、從地幽深之處、必救我復上、
詩 71:21 主必加增我尊榮、仍轉而安慰我、
<h2> 必因主之恩惠誠實樂於頌揚
</h2>
詩 71:22 我天主歟、我欲彈琴讚美主、讚美主之誠實、<u>以色列</u>之聖主乎、我欲鼓瑟歌頌主、
詩 71:23 主救贖我、我必歌頌主、口內歡呼、心中喜樂、
詩 71:24 我惟終日以舌稱讚主之公義、因謀害我者、悉已抱愧蒙羞、
詩 72:1 <b>此為<u>所羅門</u>所作之詩○</b><br/><h2>為<u>所羅門</u>禱主</h2> 求天主以主之判斷賜教於王、以主之公義、賜示於王之子、
詩 72:2 彼必 彼必或作願彼按公義判斷主之民、以平正判斷主民之窮困人、
<h2> <u>所羅門</u>為王秉公治民德榮廣大國度永久預指救主與其國立於天下為萬民所歸
</h2>
詩 72:3 因施行公義、山岡必使民安享平康、邱陵亦必如此、
詩 72:4 必為民中困苦人伸冤、拯救貧窮之人、懲罰暴虐之輩、
詩 72:5 人必敬畏主、日久月長、直至萬代、
詩 72:6 彼降恩澤、如雨降於刈草之地、如甘霖之滋潤田土、
詩 72:7 彼在位時、善人必興盛、人享太平、如月之恆、
詩 72:8 從此海至彼海、自大河直至地極、悉歸其統轄、
詩 72:9 居於曠野者必跪於其前、其仇敵必伏於塵埃、
詩 72:10 <u>他施</u>與諸海島之列王、必來朝貢、<u>示巴</u>與<u>西巴</u>之君王、必進獻禮物、
詩 72:11 列王皆叩拜之、列國均服事之、
詩 72:12 貧窮人哀求、彼必救援、困苦無助之人、亦蒙其救援、
詩 72:13 必憐恤貧寒困苦之人、拯救窮乏人之生命、
詩 72:14 必救贖之脫離欺壓與強暴之事、彼之生命、在其目中視為寶貴、
詩 72:15 必享遐齡、人必獻之以<u>示巴</u>之金、時常為之祈禱、終日稱頌之、
詩 72:16 遍境五穀豐登、山上果木森森、 森森原文作震響如<u>利巴嫩</u>之樹林、邑內人民蕃衍、如地之草萊、
詩 72:17 其名必永存、其名必長留、如日之久、萬人必因之得福、諸國必稱之有福、
<h2> 感謝主恩願主榮光充滿全地
</h2>
詩 72:18 主天主、即<u>以色列</u>之天主、獨行奇事、當受讚美、
詩 72:19 主榮耀之名、當永遠讚美、願主之榮光充滿天下、阿們、阿們、
詩 72:20 <u>耶西</u>子<u>大衛</u>祈禱之詩、至此畢矣、
詩 73:1 <b>此<u>亞薩</u>所作之詩○</b><br/><h2>深信主恩待善人</h2> 天主固然恩待<u>以色列</u>人、恩待心潔之人、
詩 73:2 惟我幾乎失足、幾遭跌蹶、
<h2> 親見惡人蒙福善人受難疑主施報或爽
</h2>
詩 73:3 我見驕妄人及兇惡人得享平康、我則憤懣不平、
詩 73:4 彼眾至死不經苦難、身軀康強、
詩 73:5 不似他人焦勞、不似別人遭難、
詩 73:6 故以驕傲為飾項之妝、以強暴為蔽身之服、
詩 73:7 身體肥胖、目突高視、其所得者過於所欲、
詩 73:8 侮慢人以兇惡之言、議論凌虐之事、言語盡由狂傲而出、
詩 73:9 肆口謗毀天主、縱舌評論世人、
詩 73:10 因此其民亦歸於此、盈滿之水、遂而吸盡、
詩 73:11 曰、天主有何分曉、至上之主有何見識、
詩 73:12 此等惡人、永享平康、貨財無不加增、
詩 73:13 我則徒然潔淨我心、枉然洗淨我手、
詩 73:14 我終日遭難、每晨受苦、
詩 73:15 我若如此言論、恐待主之子民不誠實、
詩 73:16 若欲自明此理、我目中見為甚難、
<h2> 至聖地始明惡人結局疑乃釋
</h2>
詩 73:17 迨及我至天主聖地、方明其終局、
詩 73:18 主使之立於滑地、使之陷於沈淪、
詩 73:19 頃刻毀滅、驚駭消亡、歸於無有、
詩 73:20 主興起、輕視其浮華、如人睡醒、藐視幻夢、
詩 73:21 我心憤恨不平、肺腑如割、
<h2> 自言昔日之疑乃因愚昧
</h2>
詩 73:22 其時我愚昧無知、在主面前、與蠢獸無異、
詩 73:23 我仍不離主、主亦扶我右手、
<h2> 賴主為樂終身信從必至終蒙主祐後必接納於榮耀中
</h2>
詩 73:24 主必賜訓以引導我、後必接我入榮耀、
詩 73:25 主之外、在天我何所歸向、在地我無所愛慕、
詩 73:26 我身軀臟腑、雖至消亡、我心所倚賴如磐者、惟有天主、我以天主為永業、
詩 73:27 遠離主者、必致死亡、悖逆主者、主必勦滅、
詩 73:28 我以親近天主為我之福、我惟倚賴主天主、傳揚主之一切作為、
詩 74:1 <b>此<u>亞薩</u>所作之訓誨詩○</b><br/><h2>詩人於主前哀陳選民被仇敵制勝聖殿被仇敵拆毀</h2> 天主歟、因何永遠遺棄我儕、主昔牧我如牧群羊、今因何向我大震烈怒、
詩 74:2 主昔日所選之會眾、所贖為主民之支派、所居之<u>郇</u>山、求主記念、
詩 74:3 聖殿中一切所有、悉被仇敵毀傷、日久荒涼、求主舉步往察、
詩 74:4 主之聖會中仇敵喧譁、豎其旗幟、作為記號、
詩 74:5 觀其所為、如人舉斧砍伐林木、
詩 74:6 凡殿中雕刻之物、皆以錘以斧、砍毀傷壞、
詩 74:7 縱火焚燬主之聖殿、將主名之居所、拆毀蕩然、
詩 74:8 其心曰、我儕莫若翦滅之殆盡、國中所有拜天主之會堂、彼皆焚燬、
詩 74:9 今我儕不得再見異兆奇跡、我中再無先知、無人能知此禍將至何時而止、
詩 74:10 天主歟、敵人謗瀆主、容至何時、仇人褻慢主名、將至永遠乎、
詩 74:11 主因何撤回右手、求主從懷中伸手而滅敵、
詩 74:12 天主從古為我之王、在此國中、施行拯救、
<h2> 追述主昔時拯救選民施行奇事現今望主亦如此行
</h2>
詩 74:13 主昔以大能分裂滄海、在水面折斷龍頭、
詩 74:14 曾擊破鱷魚之頭、以賜居曠野者為食、
詩 74:15 曾裂地出泉、成為溪河、復使長流之江河、涸成旱地、
詩 74:16 白晝屬主、黑夜亦屬主、日月三光、為主所造、
詩 74:17 大地一切疆界、為主所畫、冬夏時令、為主所定、
詩 74:18 敵人謗瀆主、頑民褻慢主名、求主莫忘、
詩 74:19 主之民如鳲鳩、求主莫將其生命付於惡獸、主之民窮苦、求主莫永遠遺忘、
<h2> 求主追思前約保護選民
</h2>
詩 74:20 求主顧念所立之約、因世界黑暗之處、皆為強暴之巢穴、
詩 74:21 受凌虐之人、求主莫使蒙羞而返、窮苦貧乏者仰賴主、俾得稱讚主名、
詩 74:22 求天主興起、以理切己之事、莫忘頑民終日毀謗主、
詩 74:23 抗逆主之仇敵、時常喧譁、聲聞於上、求主莫忘、
詩 75:1 <b>此<u>亞薩</u>所作之詩使伶長歌之調用勿壞○</b><br/><h2>詩人讚美主之經綸</h2> 天主歟、我儕稱頌主、我儕稱頌主、主之名不遠、人皆傳揚主之奇跡、
<h2> 主許以秉公行鞫
</h2>
詩 75:2 日期一至、我必秉公正施行審判、
詩 75:3 大地以及居民、盡皆消滅、惟我必堅定其柱、細拉、
<h2> 戒惡人毋狂傲
</h2>
詩 75:4 我告狂傲人曰、爾莫狂傲、告邪惡人曰、爾莫昂首、 昂首原文作舉角
詩 75:5 且莫仰高昂首、 莫仰高昂首原文作莫高舉爾角且莫挺頸而出狂言、
<h2> 升降黜陟惟主掌權
</h2>
詩 75:6 尊榮非從東來、非從西來、亦非從曠野而至、
詩 75:7 惟主掌權、使此降卑、使彼升高、升降黜陟、悉主操守、
詩 75:8 主手持杯、滿斟醲酒、酒沫外溢、將酒傾出、使地上惡人、吸盡渣滓、
<h2> 必恆頌主德
</h2>
詩 75:9 我必時常將此宣揚、又必歌頌<u>雅各</u>之天主、
詩 75:10 主曰、我必使惡人之勢力衰微、俾善人可以昂首自得、 原文作惡人之角我皆將斷之惟義人之角必得高舉
詩 76:1 <b>此<u>亞薩</u>所作之詩使伶長鼓琴歌之○</b><br/><h2>主保選民制伏仇敵</h2> 天主在<u>猶大</u>為人所識、在<u>以色列</u>族中、其名為大、
詩 76:2 主之宮殿在<u>撒冷</u>、主之居所在<u>郇</u>山、
詩 76:3 主在是處、折斷強弓火箭、毀壞干盾刀劍、止息戰爭、細拉、
<h2> 主顯威行奇事
</h2>
詩 76:4 主有榮光、主之威嚴、勝於強暴所居之峻嶺、
詩 76:5 膽壯者皆被褫奪、長眠不起、英勇之士、亦皆措手不及、
詩 76:6 <u>雅各</u>之天主大聲叱咤、車馬即皆傾倒、
<h2> 主行鞫世人畏懼
</h2>
詩 76:7 主是可畏、主震怒時、誰能立於主前、
詩 76:8 主自天使人聽審判、地上人悉驚懼緘默、
詩 76:9 其時天主興起審判、拯救世間一切謙卑 謙卑或作困苦之人、細拉、
詩 76:10 主因人之怒而顯榮美、其餘之怒、主悉禁止、
<h2> 勸人敬事主
</h2>
詩 76:11 爾曹當向主爾之天主許願償願、周圍之人、皆當向可畏之主、供獻禮物、
詩 76:12 主挫折君王驕傲之氣、在世上列王之前、顯威可畏、
詩 77:1 <b>此<u>亞薩</u>所作之詩使統轄<u>耶杜頓</u>家之伶長歌之○</b><br/><h2>詩人自言遇難時中心愁苦疑見棄於主</h2> 我向天主發聲呼籲、我向天主發聲、願天主垂聽、
詩 77:2 我遭遇患難、尋求主、夜間舉手不休、心中不得安逸、
詩 77:3 我思念天主、不勝哀痛、我一追想、心即悲傷、細拉、
詩 77:4 主使我不能合睫、我心煩亂不安、不能語言、
詩 77:5 我回想從前、我追思昔日、
詩 77:6 夜間追念所頌之詩歌、心中思維、意內參究、
詩 77:7 主將永遠遺棄我乎、不再施恩乎、
詩 77:8 主憐恤之恩、竟已窮盡乎、所應許之言、永世不踐之乎、
詩 77:9 天主乃忘施恩乎、因震怒而絕憐恤乎、細拉、
詩 77:10 我又云、我之災難、今雖如此、而更變苦境、仍在至上主之右手、
<h2> 轉念主昔日所行之大事所施之鴻恩乃釋己疑乃舒己鬱倍覺信心堅固
</h2>
詩 77:11 我必思念主之作為、思念主古昔所行之奇事、
詩 77:12 我必追想主之一切所行、思念主之作為、
詩 77:13 天主歟、主行事至聖、何神能與天主並大、
詩 77:14 主乃行奇跡之天主、曾以大能顯示列邦、
詩 77:15 主以臂力救贖子民、即<u>雅各</u>與<u>約瑟</u>之後裔、細拉、
詩 77:16 天主歟、大水見主、悉皆驚惶、深淵見主、亦皆震動、
詩 77:17 濃雲傾雨、天有雷聲、電光如箭、閃爍飛馳、
詩 77:18 主之雷聲、發於旋風之中、電光照地、大地震動撼搖、
詩 77:19 主之道在滄海間、主之路在深水中、主之蹤跡無從尋覓、
詩 77:20 主託<u>摩西</u> <u>亞倫</u>引導主之民、如引導群羊、
詩 78:1 <b>此<u>亞薩</u>所作之訓誨詩○</b><br/><h2>勸選民追思主之榮能奇事傳於後世使之賴主恩遵主法</h2> 我民須聽我訓、側耳聆我口中之言、
詩 78:2 我啟口設喻言、述說古來之隱語、
詩 78:3 我儕所聞所知、與我列祖所傳授、
詩 78:4 必不隱其子孫、必將主之榮耀權能、並主所行之奇跡、傳於後世、
詩 78:5 主立法於<u>雅各</u>、定律於<u>以色列</u>、命我列祖傳示子孫、
詩 78:6 使後世知曉、子又傳子、孫又傳孫、
詩 78:7 使之仰望天主、不忘天主之作為、謹守天主之命令、
<h2> 述主恕不信與不順者
</h2>
詩 78:8 莫傚其列祖違背叛逆、居心不中正、向天主意不誠實、
詩 78:9 <u>以法蓮</u>之後裔、如人持弓箭器械、臨陣之時、回身逃避、
詩 78:10 不謹守天主之約言、不肯遵行天主之律法、
詩 78:11 忘主之作為、及主在其眼前所行之奇事、
詩 78:12 天主在<u>伊及</u>國、在<u>瑣安</u>地、在其列祖前、施行奇異、
詩 78:13 使海水中分、令其經過、使水陡立、猶如堤壩、
詩 78:14 白晝導之以雲、夜間引以火光、
詩 78:15 在曠野擊裂磐石、使之飲水如在深淵、
詩 78:16 使流水自磐而出、使水下流有如江河、
詩 78:17 豈知彼在曠野、仍然得罪天主、依舊背逆至上之主、
詩 78:18 故意試探天主、放縱情欲、貪求食物、
詩 78:19 謗讟天主云、天主亦能在曠野設筵席乎、
詩 78:20 曾擊裂磐石、使水湧出、流若江河、亦能賜糧食乎、亦能為百姓備肉食乎、
詩 78:21 主聞之甚不悅、向<u>雅各</u>氣如烈火、向<u>以色列</u>人大震厥怒、
詩 78:22 因其不信服天主、不倚賴天主之救恩、
詩 78:23 天主乃命高空之雲、又啟穹蒼之門、
詩 78:24 降下瑪拿、賜之得食、賜以天上之糧、
詩 78:25 世人得食天使之食物、天主賜糧、使之飽飫、
詩 78:26 天主命東風起於空中、施展大能、使南風吹來、
詩 78:27 降肉多如塵土、降群鳥多如海沙、
詩 78:28 飛落百姓營中、環繞帳幕之四圍、
詩 78:29 彼得飽食、使之心滿意足、
詩 78:30 彼適縱欲、肉食尚在其口、
詩 78:31 天主震怒即臨及其身、誅殺其間雄健之人、翦滅<u>以色列</u>族之壯丁、
詩 78:32 雖然如此、民仍犯罪、不信主之奇跡、
詩 78:33 因此天主使之空虛度日、戰兢終身、
詩 78:34 天主誅之之時、彼始祈禱天主、回心轉意、尋求天主、
詩 78:35 追想天主為其可倚之主、至上之天主、曾已救贖之、
詩 78:36 然彼仍以口欺罔天主、以舌向主說誑、
詩 78:37 向主無恆心、無誠心以守主約、
詩 78:38 主仍發憐恤、赦免罪愆、不施行毀滅、屢次轉怒回嗔、不欲發之殆盡、
詩 78:39 念彼眾不過血氣成形、如噓氣去而不返、
詩 78:40 彼在曠野、叠次悖逆主、在荒墟干犯主之盛怒、
詩 78:41 再三試探天主、使<u>以色列</u>之聖主心甚不悅、
詩 78:42 不思念主曾施大能、不思念往時主曾救之脫離仇敵、
詩 78:43 當時主在<u>伊及</u>地顯現異能、在<u>瑣安</u>野施行奇跡、
詩 78:44 使<u>伊及</u>之江河、變而為血、使其流水皆不可飲、
詩 78:45 使飛蟲螫之、使蝦蟇禍之、
詩 78:46 使螟蝥害其田產、使飛蝗食盡其劬勞而種之禾苗、
詩 78:47 降冰雹損其葡萄樹、下嚴霜萎其桑林、
詩 78:48 使其牛羊俱被雹傷、使其群畜悉遭雷擊、
詩 78:49 向彼氣甚震烈、動怒發忿、降之災殃、遣惡使降於其間、
詩 78:50 主之怒氣直衝、使其人民不免死亡、使其畜類俱遭疫癘、
詩 78:51 在<u>伊及</u>國誅一切冢子、在<u>含</u>之帷幕戮其長男、
詩 78:52 導引己民如導群羊、在曠野引之如引群畜、
詩 78:53 導之以平安、無所恐懼、其仇敵被海淹沒、
詩 78:54 引之至己之聖境、至己右手所建之山、
詩 78:55 在彼前驅逐異邦人、以繩量地、分之為業、使<u>以色列</u>支派、得處於異邦人之居所、
詩 78:56 斯民仍試探叛逆至上之天主、不肯守天主之法度、
詩 78:57 失信悖逆與其列祖無異、改變有如弓翻、
詩 78:58 築邱壇使天主不悅、拜偶像干犯天主盛怒、
詩 78:59 天主聞之勃然震怒、乃極厭惡<u>以色列</u>人、
詩 78:60 廢棄<u>示羅</u>之帷幕、即天主在人間所設之居所、
詩 78:61 將民所仰恃為榮耀者、任仇人擄掠、將民所倚賴為光輝者、付於敵人手中、
詩 78:62 使己民為刀劍所殺、向己子民大震厥怒、
詩 78:63 使其丁男被火焚燒、處女無人迎娶、
詩 78:64 祭司被刃殺戮、嫠婦亦不哀哭、
<h2> 主棄<u>約瑟</u>不選<u>以法蓮</u>乃選<u>猶大</u>選<u>郇</u>城並選<u>大衛</u>
</h2>
詩 78:65 於是主如睡方醒、如英雄醉後呼號、
詩 78:66 擊敗仇敵、使之永蒙羞辱、
詩 78:67 廢棄在<u>約瑟</u>所設之會幕、不選<u>以法蓮</u>之支派、
詩 78:68 但選<u>猶大</u>支派、選所悅之<u>郇</u>山、
詩 78:69 營建聖殿、崇高如天、如永久奠定之地、
詩 78:70 又特選僕人<u>大衛</u>、召之於羊牢中、
詩 78:71 使其離棄牝羊、來牧養己民<u>雅各</u>、牧養子民<u>以色列</u>、
詩 78:72 彼存正直心以牧養之、以巧妙之手引導之、
詩 79:1 <b>此<u>亞薩</u>所作之詩○</b><br/><h2>詩人於主前哀訴<u>耶路撒冷</u>被仇敵毀為荒場人民被屠害</h2> 天主歟、異邦人擅入主之境、污穢主之聖殿、使<u>耶路撒冷</u>變為荒邱、
詩 79:2 將主之僕人之屍、予空中之飛鳥為食、將敬畏主虔誠人之肉軀、飼地上之野獸、
詩 79:3 在<u>耶路撒冷</u>之四圍、流其血如水、無人葬埋、
詩 79:4 鄰邦皆凌辱我儕、在我四圍之列國、皆恥笑我儕、戲慢我儕、
詩 79:5 主歟、此至何時方止、主之震怒、至於永遠乎、主之氣忿、發如烈火乎、
<h2> 求主息怒赦免民罪救濟其難
</h2>
詩 79:6 惟願主之盛怒、降於不認識主之列邦、降於不禱告主名之各國、
詩 79:7 因彼侵吞<u>雅各</u>、毀其居所、
詩 79:8 求主莫記念我先祖之罪愆、求主向我速發憐恤、因我困苦已極、
詩 79:9 求我救主、因主名之榮耀、保祐我儕、拯救我儕、因主之名赦免我罪、
詩 79:10 如何容異邦人云、彼之天主安在、異邦人流主之僕之血、求主報復、使異邦人知悉、使我儕目睹、
<h2> 望主懲罰仇敵以雪民之恥辱
</h2>
詩 79:11 惟願被囚者歎息之聲、達於主前、願主以臂之大力、解救將死之人、
詩 79:12 主歟、我鄰國謗讟主、願主以七倍之報、加諸其身、
詩 79:13 我儕是主之子民、是主所牧之群羊、必永遠讚美主、世世頌揚主之德、
詩 80:1 <b>此<u>亞薩</u>所作之詩使伶長歌之調用百合花○</b><br/><h2>詩人為選民哀訴苦況求主更加矜憐莫恆發怒</h2> 求牧<u>以色列</u>人導<u>約瑟</u>族如導群羊之主垂聽、求坐基路伯間之主顯現、
詩 80:2 在<u>以法蓮</u> <u>便雅憫</u> <u>瑪拿西</u>之前、施展大能、來拯救我儕、
詩 80:3 求天主使我復興、照以主面之光輝、致我得救、
詩 80:4 主萬有之天主歟、主之民祈禱主、主竟震怒、將至何時、
詩 80:5 主使主之民以淚為食、使之飲淚、盈升盈斗、
詩 80:6 使鄰邦皆爭奪我國、使敵人皆戲笑我、
詩 80:7 求萬有之天主、使我復興、照以主面之光輝、致我得救、
<h2> 以<u>以色列</u>人譬葡萄樹先茂盛後被殘毀
</h2>
詩 80:8 主曾移葡萄樹出<u>伊及</u>、驅逐異邦人、栽植此樹、
詩 80:9 開墾地土、俾樹根深固、盤繞滿地、
詩 80:10 樹蔭遮徧山岡、枝幹如高大之柏香木、
詩 80:11 枝長至海濱、蔓延及河畔、
詩 80:12 主因何拆毀護樹之藩籬、任行路之人折取、
詩 80:13 為林中野豬殘壞、為曠野蠢獸所囓、
<h2> 求主復加恩眷使選民振興
</h2>
詩 80:14 求萬有之天主轉回、從天垂視、眷顧此葡萄樹、
詩 80:15 保護主右手所栽培者、保護主為己所養育之子民、
詩 80:16 現今此樹、被火焚燒、亦被砍伐、主之民因主發怒譴責、乃至滅亡、
詩 80:17 求主護庇在主右之人、護庇主為己所養育之人子、
詩 80:18 我儕便不離主、求主使我復活、我儕必禱告主名、
詩 80:19 求主萬有之天主、使我復興、照以主面之光輝、致我得救、
詩 81:1 <b>此<u>亞薩</u>所作之詩使伶長歌之用<u>迦特</u>樂器○</b><br/><h2>勸勉<u>以色列</u>人奏樂頌揚主值主所定節期更宜如此</h2> 爾曹當向賜力於我之天主大聲頌揚、向<u>雅各</u>之主歡呼、
詩 81:2 謳歌擊鼓、彈名琴、鼓美瑟、
詩 81:3 當吹角、在月朔、在月望、在我守節筵之日、
詩 81:4 此乃<u>以色列</u>中之常例、為<u>雅各</u>之天主所定之禮儀、
詩 81:5 主往攻<u>伊及</u>之時、曾為<u>約瑟</u>族立此法度、惟時我聞我所不知之言、
詩 81:6 主云、彼時我使爾肩不再負擔、使爾手不再攜筐、
<h2> 以報主昔日援救之恩
</h2>
詩 81:7 爾急難時呼籲我、我拯救爾、從雲密雷鳴之處應允爾、在<u>米利巴</u>水試驗爾、細拉、
詩 81:8 我民乎、我警誡爾、爾須敬聽、<u>以色列</u>乎、惟願爾聽從我、
詩 81:9 不可崇奉別神、異邦之神、不可叩拜、
詩 81:10 我乃主爾之天主、曾引導爾出自<u>伊及</u>、爾張爾口、我即使之充滿、
<h2> 歎民頑梗不遜如恪遵主命必錫純嘏
</h2>
詩 81:11 第我民不聽從我言、<u>以色列</u>人不肯歸順我、
詩 81:12 我即任其心中剛愎、聽其隨意而行、
詩 81:13 我民若肯聽從我、<u>以色列</u>人若肯遵行我道、
詩 81:14 我即速敗其仇、攻擊其敵、
詩 81:15 使憾主之人、亦自歸順、使我民之年代、永久不絕、
詩 81:16 我必將嘉麥賜以為食、並使其飽飫自磐而出之蜜、
詩 82:1 <b>此<u>亞薩</u>所作之詩○</b><br/><h2>掌權君長皆為主所鑒察乃竟徇私枉斷勸其更改</h2> 天主立於有權勢人之會中、在眾神中施行審判、
詩 82:2 爾曹不秉公審判、反徇惡人情面、將至何時、細拉、
詩 82:3 爾曹當為卑弱者及孤兒伸冤、當為困苦貧窮者辨屈、
詩 82:4 當保護卑弱貧窮之人、救其脫離惡人之手、
<h2> 嘆其執迷不悟
</h2>
詩 82:5 但彼皆無知、不明情理、行於黑暗、世之根基盡皆動搖、
詩 82:6 我曾言爾曹是神、爾曹皆是至上天主之子、
詩 82:7 究竟爾曹亦與世人一同死亡、與他牧伯一同歸土、
詩 82:8 求天主興起審判世界、因萬民皆必歸主為業、
詩 83:1 <b>此<u>亞薩</u>所作之詩○</b><br/><h2>詩人於主前哀訴列邦仇敵齊來設毒謀陷害選民</h2> 求天主莫緘默、莫默然無言、求全能之天主、莫寂然無語、
詩 83:2 叛逆主之敵人喧譁、怨憾主者昂首、
詩 83:3 設奸計以害主之百姓、彼此商議、以攻主所庇蔭之民、
詩 83:4 曰、我儕莫若勦絕斯人、使之不再成國、使<u>以色列</u>之名、更無人記憶、
詩 83:5 彼同心定計、彼此結盟以叛逆主、
詩 83:6 即如居幕之<u>以東</u>人、與<u>以實瑪利</u>族、<u>摩押</u>人與<u>夏甲</u>之後裔、
詩 83:7 <u>迦巴勒</u>與<u>亞捫</u>及<u>亞瑪力</u>族、<u>非利士</u>人並<u>推羅</u>居民、
詩 83:8 <u>亞述</u>亦與之聯絡、皆扶助<u>羅得</u>之苗裔、細拉、
<h2> 求主使之敗亡
</h2>
詩 83:9 求主待之如昔日待<u>米甸</u>人、如待<u>西西拉</u>與<u>耶賓</u>在<u>基順</u>水、
詩 83:10 皆滅亡在<u>音多珥</u>、屍骸皆成地上之糞、
詩 83:11 求主使其將帥收場、如<u>俄立</u>與<u>西伊伯</u>、使其君王結局、如<u>西巴</u>與<u>撒慕拿</u>、
詩 83:12 彼云、我必得天主之殿庭、 殿庭或作土地作為己業、
詩 83:13 求我天主使之如旋風、使之如糠秕隨風飄蕩、
詩 83:14 如烈火焚燒林樹、如火燄烘燎山岡、
詩 83:15 願主以狂風驅之、以暴風驚之、
<h2> 使人知世間惟主掌權
</h2>
詩 83:16 願主使之滿面蒙羞、使其終究來求主名、
詩 83:17 使之永遠慚愧恐懼、使之受辱滅亡、
詩 83:18 使之明知主名乃耶和華獨為全地至高之主、
詩 84:1 <b>此<u>哥拉</u>裔所作之詩使伶長歌之用<u>迦特</u>樂器○</b><br/><h2>詩人切慕主殿願親近主不勝渴想</h2> 萬有之主歟、主之居所、何其可愛、
詩 84:2 我靈深羨切慕主之院宇、我身心切願向永生天主歡呼、
詩 84:3 雀鳥有巢、可以棲止、燕子有窩、可以育雛、萬有之主我王我天主歟、我願居主之祭臺旁、
<h2> 得居主室樂詣主殿者福矣
</h2>
詩 84:4 得居主之宮中、時常頌揚主者、此人即為有福、細拉、
詩 84:5 恃主得力、心願趨道赴主殿者、此人即為有福、
詩 84:6 彼雖經過<u>巴迦</u>谷、 巴迦谷或作流淚谷亦以為有泉源、且有甘雨、普降福澤、
詩 84:7 斯人愈行、其力愈增、終至<u>郇</u>山朝覲天主、
<h2> 求主俯聽祈禱
</h2>
詩 84:8 求主萬有之天主、應允我禱告、求<u>雅各</u>之天主、側耳垂聽、細拉、
詩 84:9 求護我如盾之天主垂視、顧所立受膏王之面、
<h2> 復言切慕主殿
</h2>
詩 84:10 在主院宇得居一日、勝居他處千日、寧立於我天主殿之門閾、不願居惡人之帷幕、
<h2> 讚主賜隆恩
</h2>
詩 84:11 耶和華天主照我如日、護我如盾、 原文作耶和華天主乃日乃盾主必賜以恩寵尊榮、行動正直者、凡百嘉物、主無不賞賜、
詩 84:12 萬有之主歟、仰賴主者、即為有福、
詩 85:1 <b>此<u>哥拉</u>裔所作之詩使伶長歌之○</b><br/><h2>詩人述主昔日施恩選民並求息怒援救之</h2> 主昔時施恩於主之國、使<u>雅各</u>被擄之人旋歸、
詩 85:2 主曾赦免選民之愆尤、寛恕其一切罪過、細拉、
詩 85:3 已息盛怒、已止烈忿、
詩 85:4 現今求救我之天主、使我儕復興、不再向我發怒、
詩 85:5 主之盛怒、永遠不息乎、主之烈忿、發至萬世乎、
詩 85:6 求主轉回、使我儕復活、使主之民因主喜悅、
詩 85:7 求主使我得見主之憐憫、以主之救恩賜我、
<h2> 深信主必加憐憫恩惠安然敬候
</h2>
詩 85:8 我敬聽耶和華天主所言、必應許將平安賜於主之百姓、賜於敬主之虔誠人、但望其不再妄行、
詩 85:9 敬畏主者、主之救恩、離之不遠、尊榮亦必顯在我國、
詩 85:10 恩惠誠實、彼此相遇、公義和平、彼此相接、
詩 85:11 誠實由地而萌、公義從天而顯、
詩 85:12 主亦賜福、使我之地出產豐盛、
詩 85:13 公義行在主前、使我儕登主所行之道、
詩 86:1 <b>此<u>大衛</u>所作之祈禱詩○</b><br/><h2>詩人自言惟主是賴向主虔敬祈禱不息求主垂聽</h2> 我困苦窮乏、求主側耳聽我、
詩 86:2 求主保全我生命、因我是虔誠人、求我天主拯救我、因我是主之僕人、是倚賴主者、
詩 86:3 求主憐恤我、因我終日向主呼籲、
詩 86:4 求主使僕人心中歡欣、因我心中仰望主、
<h2> 念主大恩大能望主之心益加堅切
</h2>
詩 86:5 惟主至善、赦免罪愆、凡呼籲主者、主為之大施恩惠、
詩 86:6 求主聽我禱告、俯聽我籲懇之聲、
詩 86:7 我遭遇患難之時呼籲主、惟望主應允我、
詩 86:8 主歟、諸神中誰可比主、主之作為、亦是無比、
詩 86:9 主所造之萬民、必皆來向主叩拜、將榮耀歸於主名、
詩 86:10 惟主至大、施行奇跡、惟主為天主、
詩 86:11 求主將主之道指示我、使我遵行主之真理、使我一心敬畏主名、
詩 86:12 主我之天主、我惟一心頌揚主、我惟時常將榮耀歸於主名、
詩 86:13 因主曾向我大施鴻恩、救我生命、免入幽深之示阿勒、 示阿勒見六篇五節小註
詩 86:14 天主歟、驕傲之人、群起攻擊我、強橫之黨類、欲索我命、彼皆目中無天主、
詩 86:15 惟主乃矜憐慈愛容忍之天主、大施恩惠、大有誠實、
<h2> 求主施恩援救
</h2>
詩 86:16 求主眷顧我、矜恤我、求主以力賜僕人、並拯救爾婢之子、
詩 86:17 求主賜我蒙恩之證據、使憾我者見之羞愧、因知主保祐我、安慰我、
詩 87:1 <b>此<u>哥拉</u>裔所作之詩○</b><br/><h2>主愛<u>郇</u>山勝於萬處</h2> 天主將京城建築於聖山、
詩 87:2 主愛<u>郇</u>城之門、勝於<u>雅各</u>一切居所、
詩 87:3 天主之城歟、有言應許爾多榮耀之事、細拉、
<h2> 異邦人歸<u>郇</u>為其子民
</h2>
詩 87:4 主云<u>拉哈伯</u>與<u>巴比倫</u>人、我謂其必歸於認識我之人、<u>非利士</u>人、<u>推羅</u>人、並<u>古實</u>人、皆可以為生在<u>郇</u>城者、
詩 87:5 論至<u>郇</u>城、必云此人彼人、皆生在<u>郇</u>中、<u>郇</u>城乃至上之主親自建立、
<h2> 選民之福源在<u>郇</u>
</h2>
詩 87:6 主記錄萬民之時、必云某人某人、生在<u>郇</u>城、細拉、
詩 87:7 歌唱者、奏樂者、皆必云、我福之源、悉在<u>郇</u>中、
詩 88:1 <b>此<u>哥拉</u>裔所作之詩即<u>以斯拉</u>人<u>希曼</u>所作之訓誨詩使伶長歌之調用舞群呼應○</b><br/><h2>詩人於主前哀訴苦況切求解脫</h2> 主救我之天主、我晝夜在主前呼籲、
詩 88:2 願我之禱告達於主前、求主側耳聽我懇求、
詩 88:3 我心備嘗艱苦、我之生命、近於示阿勒、 示阿勒見六篇五節小註
詩 88:4 我與入墓者無異、又與無力者相同、
詩 88:5 我如已在死人之間、與萬事無關、又如見殺之人、臥於墳墓、皆不復蒙主之記念、盡被滅絕、不復蒙主手扶持、
詩 88:6 主將我投於深坑、於黑暗、於深淵、
詩 88:7 主之忿怒重加我身、主屢降災於我、勢如波濤翻覆、細拉、
詩 88:8 使我之友朋與我遠離、使我為其所厭惡、使我被困、不能復出、
詩 88:9 我因受苦、眼目昏花、我終日呼籲主、向主舉手、
詩 88:10 主豈為死人施展奇行、陰靈豈能起而讚美主乎、細拉、
詩 88:11 在墓中豈能宣揚主之恩惠、在滅亡之地、 滅亡之地原文作亞巴盾豈能宣揚主之誠實、
詩 88:12 在幽暗之中、豈能明主之奇行、在死亡之地、 死亡之地原文作百事被忘之地豈能知主之公義、
詩 88:13 惟我籲懇主、清晨在主前禱告、
詩 88:14 主因何遺棄我、因何掩面不顧我、
詩 88:15 我自幼受苦、幾乎消亡、主使我駭懼、使我絕望、
詩 88:16 主之烈怒臨及我身、使我受驚恐、幾至死亡、
詩 88:17 終日如水環繞我、一齊圍困我、
詩 88:18 主使我之良朋密友、悉與我遠離、認識我者、亦皆隱避不見、
詩 89:1 <b>此<u>以斯拉</u>人<u>以探</u>所作之訓誨詩○</b><br/><h2>詩人稱讚主因與<u>大衛</u>立約</h2> 我必永遠歌頌主之恩慈、口中以主之誠實傳於萬代、
詩 89:2 我曰、主之恩慈、建立永遠、主之誠實、安定在天、
詩 89:3 主曾云、我與我所選之人立約、向我僕人<u>大衛</u>發誓、
詩 89:4 我必使爾子孫延續無窮、必使爾國位建立萬世、細拉、
<h2> 因主之大經綸大能事
</h2>
詩 89:5 主歟、諸天讚美主之奇行、虔誠人會中、讚揚主之誠信、
詩 89:6 在蒼天之上、誰能比主、諸神之中、誰能如主、
詩 89:7 在諸聖大會中、天主甚可畏、在天主之四圍者、皆敬畏天主之威嚴、
詩 89:8 主萬有之天主歟、孰能如主全能自有、主之誠實、顯於主之四圍、
詩 89:9 大海奔騰、為主管轄、波濤洶湧、為主平定、
詩 89:10 拉哈伯為主所擊破、如遭殺戮、主以大力之臂、驅散仇敵、
詩 89:11 天屬主、地亦屬主、世界與其間萬物、皆為主所建定、
詩 89:12 南北為主所創、<u>他泊</u> <u>黑門</u>、皆因主名歡呼、
詩 89:13 主之臂有力、主之手有能、主之右手至高、
詩 89:14 主寶座之根基、乃公乃義、仁慈誠實、顯著於主前、
詩 89:15 知向主歡呼者、斯民有福、主歟、彼皆得行於主面之榮光中、
詩 89:16 因主之名、終日歡欣、以主之公義、自矜為榮、
詩 89:17 主之民倚賴主有力有榮、我儕蒙主之恩慈、可以昂首自得、 昂首自得原文作舉角下同
詩 89:18 護衛我者惟主、<u>以色列</u>之聖者、乃我儕之王、
<h2> 述主當初立<u>大衛</u>為王許施恩於其國
</h2>
詩 89:19 當初主在默示中應許虔誠人云、我施恩以助英雄、我升舉民中被選者、
詩 89:20 我尋得我僕人<u>大衛</u>、沐以我之聖膏、
詩 89:21 我手常護祐之、我臂常堅固之、
詩 89:22 不容仇敵欺壓之、不容惡人苦害之、
詩 89:23 我必在其前擊破其敵、必攻敗憾之之人、
詩 89:24 我之誠實、我之恩慈、永不離之、俾其倚賴我名、可以昂首自得、
詩 89:25 我使之左手伸至海、右手轄至大河、
詩 89:26 使之稱我為父為天主、為可倚賴之救主、
詩 89:27 我立之為長子、使之崇高、超軼世上列王、
詩 89:28 我時常向之施恩、與其立約、永無變更、
詩 89:29 使其後裔世世長存、使其國位與天同久、
詩 89:30 其子孫若違背我訓、不依我法度而行、
詩 89:31 廢棄我典章、不遵守我命令、
詩 89:32 我即以杖責其罪愆、以梃罰其過犯、
詩 89:33 然我恩澤仍不離之、我既應許、決不失信、
詩 89:34 不廢棄我所立之約、不更改我口中之言、
詩 89:35 我乃至聖、既向<u>大衛</u>一次指己而誓、決無虛言、
詩 89:36 必使其後裔存至永遠、使其國位在我前、如日之恆、
詩 89:37 又與月同久、此乃天上之明證、最為確實、細拉、
<h2> 哀陳<u>大衛</u>之國現今衰敗不如從前興盛
</h2>
詩 89:38 乃今主屏棄厭惡所立之受膏者、向其大震烈怒、
詩 89:39 廢棄與主之僕所立之約、將其冠冕委置塵埃、
詩 89:40 毀其一切墻垣、廢其保障、
詩 89:41 以致行路之人皆劫奪之、鄰邦之人皆侮辱之、
詩 89:42 使其敵人增長勢力、使其一切仇人心中稱願、
詩 89:43 使其刀劍挫刃無鋒、使之爭戰時不得立穩、
詩 89:44 消滅其尊榮、將其國位傾覆於地、
詩 89:45 使之青年短少、使之受辱蒙羞、細拉、
<h2> 切求主速施憐憫以踐前約之言雪民之恥辱
</h2>
詩 89:46 主歟、此將至何時、主隱藏至於永遠乎、主之盛怒、將如烈火炎燒乎、
詩 89:47 求主垂念我之歲月甚短、主創造世人、緣何使之如此虛幻、
詩 89:48 人生在世、誰能免死、誰能救己生命、免入示阿勒、 示阿勒見六篇五節小註細拉、
詩 89:49 主昔時以誠實向<u>大衛</u>立誓許恩、此恩而今安在、
詩 89:50 求主記念主之僕受毀謗、垂念我身受萬民之毀謗、
詩 89:51 記念萬民毀謗主、毀謗主所立受膏者之蹤跡、
詩 89:52 惟願主永受頌揚、阿們、阿們、
詩 90:1 <b>此神人<u>摩西</u>所作之祈禱詩○</b><br/><h2>全能恆有之主護庇選民</h2> 主歷世歷代護庇我儕、 護庇我儕原文作為我儕之居所
詩 90:2 山岡未曾生出、地與世界主未曾造成、從萬世之始至萬世之終、惟主乃天主、
詩 90:3 主使人歸入塵土、即命之曰、世人乎、爾曹當歸、
<h2> 嘆人生為日無多死亡之速與草芥見芟無異
</h2>
詩 90:4 在主目中、千年如已過之昨日、又如夜間之一更、
詩 90:5 主使人逝世如水之流、亦使之如睡、青年如草、速然凋殘、
詩 90:6 清晨生發、隨即衰殘、至暮刈割、便皆枯槁、
詩 90:7 我儕因主震怒、幾至消亡、因主施威、皆甚驚惶、
<h2> 世人因有罪干犯主怒壽命短促
</h2>
詩 90:8 主將我儕罪愆、列於主前、將我隱惡、陳於主面光之中、
詩 90:9 因主震怒、致我儕日月速然而逝、我儕度年、疾如轉念、
詩 90:10 我儕年壽、不過七十、若強健者可至八十、其中勞苦煩惱甚多、日月甚速、我儕迅逝如飛、
詩 90:11 何人能識主怒之威嚴、誰能依敬畏主之道、明曉主之盛怒、
<h2> 自計己壽可致志於道
</h2>
詩 90:12 求主指示我以計數自己年日、以便生智慧之心、
詩 90:13 主向我儕震怒、將至何時、願主回轉、憐憫主之僕人、
<h2> 求主復施恩惠使因主畢生喜樂
</h2>
詩 90:14 求主及早使我足沾主恩、俾我一生歡呼喜樂、
詩 90:15 使我儕喜樂、按主使我受苦之日數、照我遇災之年數、
詩 90:16 願主之僕人、得見主之作為、願其子孫得觀主之榮耀、
詩 90:17 願主我天主之恩寵臨及我身、我手所作者、願主為我堅固、我手所作者、願主堅固、
詩 91:1 <h2>敬主者雖遇仇敵謀害或遇天災流行亦得平安無恙</h2> 居於至上主之隱秘處者、即安居於全能主之蔭下、 或作居於至上主之隱秘處即安居於全能主之蔭下者此人便為有福
詩 91:2 我論主云、主為我之避所、我之保障、我之天主、為我所倚賴者、
詩 91:3 主必救爾免投羅雀者之羅網、免染毒害之瘟疫、
詩 91:4 必遮護爾如鳥覆雛、使爾在主翼之蔭下、得蒙覆庇、主之誠實乃盾乃甲、
詩 91:5 使爾不懼黑夜之震驚、白晝之飛箭、
詩 91:6 亦不懼黑暗之瘟災、日午害人之毒病、
詩 91:7 雖在爾左有千人仆斃、在爾右有萬人死亡、災病卻不臨及爾身、
詩 91:8 爾惟眼見此事、必得睹惡人遭報、
詩 91:9 因我所倚賴之主、即至上之主、爾亦仰望護庇爾、
詩 91:10 故災患不及爾身、瘟疫不進爾幕、
<h2> 必有天使奉主命來扶持之
</h2>
詩 91:11 主為爾命天使、在爾所行之途保護爾、
詩 91:12 天使以手扶持爾、免爾之足觸石、
詩 91:13 爾必踐踏獅子與虺蛇、踐踏猛獅與毒龍、
<h2> 敬主者必許以大福
</h2>
詩 91:14 因其敬愛我、我必解救之、因其知我名、我必護庇之、
詩 91:15 其祈求我、我必應允、遭難之時、我必保祐之、拯救之、使之尊貴、
詩 91:16 我必賜以遐齡、使其得見我之救恩、
詩 92:1 <b>此為安息日所作之詩○</b><br/><h2>勸人頌美主因主之大經綸</h2> 讚美主、歌頌至上主之名、
詩 92:2 清晨宣揚主之仁慈、夜間稱頌主之誠信、
詩 92:3 用十弦之樂器、彈琴鼓瑟、奏樂宣揚、斯為最美、
詩 92:4 主之作為、使我喜樂、我因主手所成者、不勝歡呼、
詩 92:5 主之作為、廣大無倫、主之意旨、極深莫測、
<h2> 惡人蒙昧不明主道雖暫興盛終必滅亡
</h2>
詩 92:6 愚蠢者不能知曉、無知者不得明此、
詩 92:7 惡人興盛似草、為非者發旺如花、終必永滅、
詩 92:8 惟主至上、永世無盡、
詩 92:9 主歟、凡叛逆主者、必歸滅亡、一切作惡者、必致離散、
詩 92:10 主使我昂首、 昂首原文作高舉我角如野牛之角、俾我滿受新膏、
詩 92:11 使我目睹我仇敵遭報、耳聽起而攻我之惡人受罰、
<h2> 善人主待之以恩滅其仇敵使之昌盛
</h2>
詩 92:12 善人興發如巴勒瑪樹、榮華茂盛、如<u>利巴嫩</u>之柏香木、
詩 92:13 植於主之殿前、興發於我天主之院內、
詩 92:14 雖老仍可興旺、依舊榮茂豐盛、
詩 92:15 如此足以表明主甚正直、我所倚賴如磐石之主、決無不義、
詩 93:1 <h2>主為君有大威大能</h2> 主治理萬物、衣以威嚴、以能力為衣為帶、使世界堅定、永不動搖、
詩 93:2 主之寶座、從亙古以來立定、主乃在萬物未有之先無始之主、
詩 93:3 主歟、江湖發聲、江湖興波作浪、
詩 93:4 主在高天顯威、勝於波濤之聲、勝於滄海之洪波巨浪、
<h2> 主法至誠主殿至聖
</h2>
詩 93:5 主之法度、最為真實、主之殿廷、當稱聖潔、至於永遠、
詩 94:1 <h2>求主為民雪冤因惡人害民謂主不鑒</h2> 主天主歟、復仇在主、天主歟、復仇在主、求主彰榮顯威、
詩 94:2 求審判世人之主興起、報應驕傲之人、
詩 94:3 主歟、惡人得意快樂、將至何時、
詩 94:4 彼眾肆口而出狂言、一切行惡者、皆自矜誇、
詩 94:5 主歟、彼眾蹂躪主之百姓、苦害主之子民、
詩 94:6 殺戮寡婦客旅、害死孤兒、
詩 94:7 乃曰主必不能見、<u>雅各</u>之天主必不能知、
詩 94:8 民間無知者、爾曹當悟、愚蠢之輩、爾曹何時方明、
詩 94:9 造人耳者、豈己反不能聽乎、造人目者、豈己反不能視乎、
詩 94:10 懲罰萬民者、豈不能譴責人乎、賜人知識者、豈己反無知乎、
詩 94:11 主知世人之意念、盡屬虛妄、
<h2> 主所督責所訓誨者福矣
</h2>
詩 94:12 蒙主督責、復蒙主訓以律法者、斯人乃為有福、
詩 94:13 在患難時、主必使之平安、待至為惡人挖掘坑坎、
詩 94:14 因主必不棄擲己之百姓、必不離絕己之子民、
<h2> 主之賞罰終秉公義言己為惡人所攻蒙主保祐
</h2>
詩 94:15 審判必按公義、心正之人、必皆順從、
詩 94:16 我遇惡人、誰起而保我、遇行惡者、誰起而護我、
詩 94:17 若非主救濟我、我命幾歸幽寂、
詩 94:18 我若云我失足矣、主仍施恩扶助我、
詩 94:19 我滿懷憂愁時、主安慰我、使我心中欣喜、
詩 94:20 惡人在位抗逆律法、肆行殘害、豈能與主聯合、
<h2> 惡人終必敗亡
</h2>
詩 94:21 惡人結黨、謀害善人、將無辜者定罪殺戮、
詩 94:22 我仍蒙主護庇、如居鞏固之城、在我天主之所避難、如居高磐、
詩 94:23 主使惡人之毒害歸於己身、彼眾行惡、主必勦滅之、主我之天主必勦滅之、
詩 95:1 <h2>勉勵同人一齊讚主因主之隆恩</h2> 爾曹皆來與我歌頌主、向我全能之救主、大聲歡呼、
詩 95:2 至於主前感謝、向主欣然唱詩、
詩 95:3 主乃至大之神、至大之王、超乎諸神之上、
詩 95:4 地底幽深之處、為主所掌、山之高峰、亦屬主有、
詩 95:5 海屬於主、乃主創造、陸地亦為主手造成、
詩 95:6 爾曹皆來與我屈膝、俯伏叩拜造我儕之主、
詩 95:7 惟主為我儕之天主、我儕為主所牧養之民、為主手下之羊、惟願爾曹今日聽從主之言、
<h2> 警戒眾人莫傚先祖試主激其盛怒致失所許之福
</h2>
詩 95:8 主曰、爾曹勿剛愎乃心、如昔在<u>米利巴</u>、在曠野之<u>瑪撒</u>時、
詩 95:9 彼時爾曹列祖、雖見我之作為、仍試我探我、
詩 95:10 彼世代四十年間、激我厭惡、我曰、彼乃心中偏邪之民、不明我道、
詩 95:11 我遂震怒而誓曰、必不容其人享我安息、
詩 96:1 <h2>勸民萬民讚主彰主奇功</h2> 爾曹當向主唱新詩、普天下人皆當歌唱、
詩 96:2 當向主歌唱、讚美主名、日日宣揚主之救恩、
詩 96:3 在列國中稱述主之榮耀、在萬民間傳揚主之奇跡、
<h2> 主至大非虛神可比
</h2>
詩 96:4 因主至大、極當頌揚、在諸神之上、顯威可畏、
詩 96:5 異邦所敬諸神、悉屬虛無、創造穹蒼者惟主、
<h2> 復勸人歸榮於主以主為君布告萬邦
</h2>
詩 96:6 在主前有光輝威嚴、在主之聖所、顯權能榮耀、
詩 96:7 列邦萬族、皆當將榮耀權能歸於主、
詩 96:8 將榮耀歸於主名、奉禮物進主之院宇、
詩 96:9 當在至聖至美之所敬拜主、普天下人、爾曹皆當敬畏主、
詩 96:10 當傳揚列邦云、主執掌王權、使世界安定、永不動搖、必按正直判斷萬民、
詩 96:11 在主前天必歡喜、地必快樂、海及其中萬物、悉發大聲、
詩 96:12 田野與其中所有之物、皆必喜樂、惟時林中樹木、盡皆歡呼、
<h2> 主必來秉公行鞫於世
</h2>
詩 96:13 因主必來審鞫普天下、按正直審鞫世界、依誠實判斷萬民、
詩 97:1 <h2>主為大君威嚴赫赫</h2> 主執掌王權、全地須歡樂、眾島當忻喜、
詩 97:2 黑雲密雲、在主之四圍、公正仁義、為主寶座之根基、
詩 97:3 烈火在主前飛騰、焚燬主四圍之仇敵、
<h2> 主顯義榮拜偶像者羞矣
</h2>
詩 97:4 主之電光普照世界、大地見而震動、
詩 97:5 在主前、即在普天下之主前、山嶺皆消融如蠟、
詩 97:6 諸天宣揚主之公義、萬民悉睹主之榮光、
詩 97:7 凡崇拜偶像、倚賴虛無之神以自誇者、皆必羞愧、諸神乎、爾曹皆當敬拜主、
<h2> <u>郇</u>民因主至公不勝欣喜
</h2>
詩 97:8 因主之審判、<u>郇</u>城聞之、即甚歡欣、<u>猶大</u>城邑、 城邑原文作諸女亦皆喜樂、
詩 97:9 惟主至上、治理全地、惟主至高、超乎諸神之上、
<h2> 勸敬主者遠離諸惡
</h2>
詩 97:10 爾曹敬愛主者、皆須惡惡、主必保全敬主虔誠人之生命、必救之脫離惡人之手、
<h2> 善人必享大福
</h2>
詩 97:11 善人必蒙光輝普照、心正之人、必得喜樂、
詩 97:12 爾曹義人、當因主歡喜、當頌揚主之聖名、
詩 98:1 <b>此詩也○</b><br/><h2>勸<u>以色列</u>民頌讚主</h2> 爾曹當向主唱新詩、因主施行奇事、以右手以聖臂而獲大勝、
詩 98:2 主施行拯救、令人知曉、在萬國人目前、顯彰公義、
詩 98:3 主向<u>以色列</u>族施恩慈與誠實、以踐前言、四極之人、共見我天主之拯救、
<h2> 異邦人亦當如此
</h2>
詩 98:4 普天下人、爾當向主歡呼、發聲歌唱、奏樂頌揚、
詩 98:5 彈琴鼓瑟、向主謳歌、
詩 98:6 用箛聲角聲、在治理萬物之主前、歡呼頌揚、
詩 98:7 海與海中之萬物、世界與世之居民、皆當大聲稱頌主、
<h2> 萬物皆當如此
</h2>
詩 98:8 在主前、江湖聲如拍手、山嶺音似歡呼、
詩 98:9 因主必來審鞫天下、按公義審鞫世界、依正直判斷萬民、
詩 99:1 <h2>主於<u>郇</u>為君至尊至聖有威可畏至公至義人宜稱讚叩拜</h2> 主執掌王權、萬民悚懼、主坐於基路伯上、大地動搖、
詩 99:2 主在<u>郇</u>城、極大無比、在萬民之上、惟主至高、
詩 99:3 人當頌揚主大而可畏之名、主之名至聖、
詩 99:4 主為大君喜悅公義、亦當頌揚其權力、主堅定正理、向<u>雅各</u>家施行公平仁義、
詩 99:5 爾曹當讚美主我之天主為至上、俯拜在主之足凳前、主為至聖、
<h2> 古聖雖蒙主恩主仍不由其為惡以勉人誠心敬拜主
</h2>
詩 99:6 在主之祭司中、有<u>摩西</u> <u>亞倫</u>、在禱告主名之人中、有<u>撒母耳</u>、彼禱告主、主常應允、
詩 99:7 在雲柱中施以教諭、令遵守主之法度、及所賜之典章、
詩 99:8 主我之天主、常應允之、為其赦罪之天主、然若有過犯、主亦懲罰之、
詩 99:9 爾曹皆當讚美主我之天主為至上、在主之聖山叩拜、因主我之天主為至聖、
詩 100:1 <b>此稱謝之詩○</b><br/><h2>勸人欣然讚主當知主乃獨一無二</h2> 普天下人、皆當向主歡呼、
詩 100:2 欣然奉事主、至主前歡樂歌唱、
詩 100:3 當知惟耶和華乃天主、創造我者乃主、並非自造、 並非自造或作我儕乃歸主者我儕為主之民、為主所牧之羊、
詩 100:4 當進主之門稱謝、入主之院讚美、稱謝主、頌美主之名、
<h2> 主為至善恩惠永存
</h2>
詩 100:5 主為至善、主之恩惠、永遠長存、主之誠實、萬代恆有、
詩 101:1 <b>此<u>大衛</u>所作之詩○</b><br/><h2>詩人頌美主之仁義自言心存智慧身行正直凡事遵道黜惡崇善</h2> 主歟、我將歌頌仁慈公義、向主奏樂歌詩、
詩 101:2 我存智慧心、行正直道、主何時臨格我、我居家行事、心存正直、
詩 101:3 邪僻之事、不容在我目前、叛逆之事、我最恨惡、不容沾染我身、
詩 101:4 心存奸詐者、必使遠離我、惡人我絕不肯認識、
詩 101:5 陰毀友朋者、我必絕之、目傲心驕者、我必不容之、
詩 101:6 我目觀國中誠實人、使在我左右、行動正直者、方許服事我、
詩 101:7 行詭詐者、不容居於我家、出誑言者、不容立我目前、
詩 101:8 必每早勦滅國中惡人、從主之邑中、翦除一切為非之人、
詩 102:1 <b>此窮苦人困憊時於主前陳情祈禱而作此詩○</b><br/><h2>詩人受主責罰景況難堪特於主前陳吐其情</h2> 求主聽我禱告、願我哀呼之聲、達於主前、
詩 102:2 我在急難時、求主莫掩面不顧我、側耳聽我、我呼籲時、求主速然應允我、
詩 102:3 我之年歲、如煙消滅、我骨焦枯、如經火燒、
詩 102:4 我心如草衰殘枯萎、我亦忘乎飲食、
詩 102:5 因哀號歎息、肌肉貼骨、
詩 102:6 我如曠野之鵜鶘、又如荒墟之鴟鴞、
詩 102:7 我醒而不睡、如屋上之孤鳥、
詩 102:8 我仇敵終日毀謗我、向我猖狂者、指我賭誓、
詩 102:9 我食灰塵、如同食物、我所飲者、與淚調和、
詩 102:10 皆因主之烈怒盛怒、因主昔曾舉我、今復擲我、
詩 102:11 我之年歲、如日影已斜、我亦枯槁如草、
<h2> 念主永在樂於施恩以解己憂
</h2>
詩 102:12 惟主永遠常存、主名萬世恆有、
詩 102:13 求主興起、憐恤<u>郇</u>城、向<u>郇</u>施恩、日期已屆、
詩 102:14 主之僕人、喜悅<u>郇</u>之石、珍愛<u>郇</u>之塵土、
詩 102:15 萬民皆必敬畏主名、世上諸王、皆必尊主之榮耀、
詩 102:16 因主重建<u>郇</u>城、顯以榮耀、
詩 102:17 主顧念貧窮人之禱告、不輕視其祈求、
<h2> 宜記錄主恩
</h2>
詩 102:18 此須記於書册、傳於後世、使將生於世之民讚美主主、
詩 102:19 主從至高之聖所俯視、從天觀地、
詩 102:20 垂聽被囚者之歎息、解救將死之人、
詩 102:21 使之在<u>郇</u>城頌揚主名、在<u>耶路撒冷</u>讚美主德、
詩 102:22 即在諸民齊集、列邦聚會事主之時、
詩 102:23 主使我力、中道衰微、使我年壽短少、
<h2> 求主增延己壽
</h2>
詩 102:24 我即云、求我天主、莫使我中年逝世、惟主之年壽、永世無窮、
詩 102:25 主在古初創立地之根基、天亦為主手所造、
<h2> 念主永不更變年壽靡既心覺可恃
</h2>
詩 102:26 天地亦必滅亡、惟主永存、天地如衣服漸敝、主更易天地、如更易衣服、天地亦必改變、
詩 102:27 惟主永世不易、惟主年壽無窮、
詩 102:28 主之僕人之子孫、必存於世間、其後裔必恆立於主前、
詩 103:1 <b>此<u>大衛</u>所作之詩○</b><br/><h2>詩人念主之恩惠自勉己心感謝稱讚</h2> 我心當讚美主、我臟腑當讚美主名、
詩 103:2 我心當讚美主、勿忘主一切恩惠、
詩 103:3 主赦免我一切罪愆、醫治我一切疾病、
詩 103:4 救贖我命、免於阬坎、以恩寵慈愛為冠冕、加於我首、
詩 103:5 使我口飽餐美食、使我如鷹老而復少、
詩 103:6 主施行公義、為一切被屈之人伸冤、
詩 103:7 使<u>摩西</u>得知其道、使<u>以色列</u>人得曉其經綸、
詩 103:8 主發慈愛矜憐、不遽動怒、大施恩寵、
詩 103:9 不常久責備、不永遠懷怒、
詩 103:10 未嘗按我之罪惡待我、未嘗依我之過犯報我、
<h2> 敬主者主施之恩惠廣大慈愛無邊
</h2>
詩 103:11 敬畏主者、主加倍賜恩、如天離地之高、
詩 103:12 主除我愆尤、如東極離西極之遠、
詩 103:13 敬畏主者、主憐恤之、如父之憐恤其子、
詩 103:14 因主知我之性情、念我不過塵土、
<h2> 人生在世壽命短促惟主恩德世世長存永不息沒
</h2>
詩 103:15 世人之歲月如草、其生發如野地之花、
詩 103:16 一經風吹、便歸無有、其原處亦不復識之、
詩 103:17 敬畏主、恪守主約、思以遵行主法度者、
詩 103:18 主必永遠向其施恩、向其子孫永行公義、
詩 103:19 主在天上堅定寶座、執掌權柄、治理萬物、
<h2> 勸天使與人物皆頌讚主
</h2>
詩 103:20 主之天使、具大能力、遵行主命、聽從主言者、皆當讚美主、
詩 103:21 主之諸軍、遵行主旨者、皆當讚美主、
詩 103:22 主所造之萬物、在主所治理之寰區者、皆當讚美主、我心當讚美主、
詩 104:1 <h2>詩人勉己勉人稱讚主因創造萬物安置得所保育萬生彰顯大智全能</h2> 我心當讚美主、主我之天主至大無倫、衣以尊榮威嚴、
詩 104:2 披光輝如袍、鋪穹蒼如幔、
詩 104:3 在水中安定殿閣之棟梁、以雲為車輦、駕風翅而行、
詩 104:4 以風為使者、以火為役者、
詩 104:5 將地立於基上、使之永不動搖、
詩 104:6 使淵水蓋地、有若衣被、山嶺之上、亦皆有水、
詩 104:7 主一叱喝、水即速退、主發雷聲、水便急流、
詩 104:8 上至山岡、下至平原、流至主所限定之所、
詩 104:9 主定界限、使水不過、不復淹沒地面、
詩 104:10 主使泉源發於谷內、流於山間、
詩 104:11 以飲田野之諸獸、野驢亦解其渴、
詩 104:12 空中飛鳥、棲止其旁、和鳴於樹枝之上、
詩 104:13 主從上宮滋潤山岡、因主之作為、地土豐裕、
詩 104:14 主使草生以養六畜、使菜長以備人需、
詩 104:15 又使百穀從地而生、使有酒能悅人心、有油能澤人面、有糧能養人之心氣、
詩 104:16 主所植之樹木、與<u>利巴嫩</u>之柏香木、充足脂液、
詩 104:17 雀在其中結窠、鶴 鶴或作慈鳥在松間營巢、
詩 104:18 高山為野羊所居、巖石為沙番所穴、
詩 104:19 主造月以定節令、使日沈西、不差時刻、
詩 104:20 主使昏暗則為夜、林中諸獸、即皆出游、
詩 104:21 小獅吼號、尋覓食物、向天主求食、
詩 104:22 日一出、獸皆藏匿、潛伏洞穴、
詩 104:23 人即出而操作、勤勞至暮、
詩 104:24 主所造者何其多、悉主以智慧造成、徧地所有之物、盡皆屬主、
詩 104:25 彼海大而且廣、其中動物無數、小大生物、靡不畢具、
詩 104:26 有舟船往來其中、有主所造之鱷魚、游泳其內、
詩 104:27 此皆仰賴主、望主隨時賞賜食物、
詩 104:28 主一賞賜、便皆拾取、普賜恩惠、便皆得飽、
<h2> 主之榮威極大永存
</h2>
詩 104:29 主一掩面、便皆驚惶、主使之氣絕、便皆死亡歸於塵土、
詩 104:30 主發靈氣、物皆受造、主使地面更換為新、
詩 104:31 主之榮耀、永遠長存、主自喜悅所造之物、
詩 104:32 主一視地、地即震動、主一捫山、山即冒煙、
<h2> 詩人立志恆頌主
</h2>
詩 104:33 我畢生向主唱詩、一世歌頌我天主、
詩 104:34 我頌揚之辭、願主嘉納、我必因主歡欣、
詩 104:35 罪人必消滅於世間、惡人悉歸無有、我心當讚美主、阿勒盧亞、
詩 105:1 <h2>勸人頌美主傳揚主之經綸尋求主之德能</h2> 爾曹當稱頌主、呼籲主名、將主之作為傳揚列國、
詩 105:2 謳歌奏樂以頌主、述說傳揚主之奇跡
詩 105:3 當賴主聖名為榮、凡求主者、心宜歡欣、
詩 105:4 當尋求主、尋求主之大能、常求朝見主面、
詩 105:5 主之僕人<u>亞伯拉罕</u>之後裔、主所選<u>雅各</u>之子孫、
詩 105:6 爾曹當追念主所行之奇事、追念主之異跡、並主口宣之判語、 原文五節作六節六節作五節
詩 105:7 耶和華及我儕天主、主之律法、流行全地、
詩 105:8 永遠記念所立之約、所定之命、萬世不忘、
<h2> 伸明主待<u>亞伯拉罕</u> <u>以撒</u> <u>雅各</u>之恩
</h2>
詩 105:9 即與<u>亞伯拉罕</u>所立之約、向<u>以撒</u>所發之誓、
詩 105:10 為<u>雅各</u>定為長久之命、與<u>以色列</u>立為永遠之約、
詩 105:11 曰、我必賜爾以<u>迦南</u>地、為爾應得之產業、
詩 105:12 當時彼尚人寡、其數無幾、在斯地寄居為旅、
詩 105:13 從此邦游至彼邦、從此國行至彼國、
詩 105:14 主不容人欺虐之、因其緣故、懲治列王、
詩 105:15 云爾曹不可凌犯我沐膏之人、不可惡待我所立之先知、
詩 105:16 主使饑荒降地、絕人所倚賴之糧、
<h2> 待<u>約瑟</u>之恩
</h2>
詩 105:17 遣一人先我列祖往於<u>伊及</u>、即被鬻為奴之<u>約瑟</u>、
詩 105:18 人以鐵鐐羈絆其足、以鐵索拘繫其身、
詩 105:19 待主之言應驗、待主之命試煉之已畢、
詩 105:20 為君者遣人以解之、治民者令人以釋之、
詩 105:21 命之為宰以治其家、掌管一切所有、
詩 105:22 使任意約束群臣、訓誡國中之長老、
<h2> 待<u>雅各</u>在<u>伊及</u>之恩
</h2>
詩 105:23 於是<u>以色列</u>至<u>伊及</u>、<u>雅各</u>客於<u>含</u>國、
詩 105:24 主使己民蕃衍、使之強於敵人、
詩 105:25 主任<u>伊及</u>人變心、憾其民、欺其僕眾、
<h2> 伸明使<u>摩西</u>引<u>以色列</u>民出<u>伊及</u>之恩
</h2>
詩 105:26 主遂遣其僕<u>摩西</u>、又遣所選之<u>亞倫</u>、
詩 105:27 彼在民中、 民中或作伊及人中施行主之奇跡、在<u>含</u>國施行主之異能、
詩 105:28 主命昏暗即昏暗、主之命令、彼未嘗違背、
詩 105:29 使<u>伊及</u>水變為血、使鱗族盡皆死亡、
詩 105:30 使其地滋生青蛙、入於王之宮殿、
詩 105:31 主一發命、即有蒼蠅、有蟁蚋、集其四境、
詩 105:32 為<u>伊及</u>人降雹為雨、在其國中降以烈火、
詩 105:33 擊其葡萄樹、無花果樹、將其境內樹木、盡皆毀傷、
詩 105:34 主一發命、蝗蟲飛集、且有蚱蜢不計其數、
詩 105:35 食盡其境內草蔬、食盡其地之產物、
詩 105:36 主擊其境內之一切長子、誅其強壯時首生之男、
<h2> 領<u>以色列</u>民出<u>伊及</u>養育於曠野安置於<u>迦南</u>之恩
</h2>
詩 105:37 乃導<u>以色列</u>人出自<u>伊及</u>、咸攜金銀、其支派中無一人疲憊、
詩 105:38 彼出<u>伊及</u>時、<u>伊及</u>人無不欣喜、因彼使<u>伊及</u>人驚懼、
詩 105:39 主鋪雲為蓋、夜間照以火光、
詩 105:40 民一祈求、主即使鵪鶉飛來、將天上之糧、賜之得飽、
詩 105:41 擊裂磐石、有水湧出、在沙漠地、水流成河、
詩 105:42 皆因主記念昔向<u>亞伯拉罕</u>所許之聖言、
詩 105:43 主導己民歡樂而出、引選民謳歌前往、
詩 105:44 賜之以列邦之土地、列民勤勞所得者、俾得而享、
詩 105:45 緣欲其遵奉主之律例、謹守主之法度、阿勒盧亞、
詩 106:1 <h2>勸人稱讚主之仁慈恩德</h2> 阿勒盧亞、爾曹當稱頌主、因主至善、主之恩惠、永遠長存、
詩 106:2 誰能傳說主之異能、誰能備述主之美德、
詩 106:3 謹守法度、常行公義、斯人即有福、
<h2> 求主待己與待選民無異
</h2>
詩 106:4 主向民施恩、求主亦垂念我、主施行拯救、求主亦眷顧我、
詩 106:5 俾我與主所選者同享福祉、與主之百姓同喜樂、與主之子民同誇耀、
詩 106:6 我儕與列祖、俱是犯罪行邪作惡、
<h2> 陳述<u>以色列</u>民屢次違悖抗逆主主多番矜憐赦宥之
</h2>
詩 106:7 我儕列祖在<u>伊及</u>、不明悟主之奇跡、不記憶主之大恩、在紅海邊肆行叛逆、
詩 106:8 主仍因己之名拯救之、以彰顯大能、
詩 106:9 叱喝紅海、海水立涸、使之履深水如履曠野、
詩 106:10 救之脫於仇人、贖之脫於敵人之手、
詩 106:11 仇敵被水淹沒、靡有孑遺、
詩 106:12 民始信服主言、歌詩頌揚主、
詩 106:13 閱時未久、又忘主之作為、不候主之意旨、
詩 106:14 在曠野有貪心、在荒墟試探天主、
詩 106:15 天主即如其所欲以給之、又使瘟疫臨及其身、
詩 106:16 彼在營中嫉妒<u>摩西</u>、嫉妒主所選之聖人<u>亞倫</u>、
詩 106:17 地開口吞<u>大坍</u>、掩覆<u>亞比蘭</u>之黨、
詩 106:18 烈火燒其黨羽、火焰焚燬惡人、
詩 106:19 民在<u>何烈</u>、鑄造牛犢、崇拜所鑄之形像、
詩 106:20 以囓草蠢牛之像、當作其榮耀之主、
詩 106:21 忘卻救之之天主、天主曾行大事在<u>伊及</u>、
詩 106:22 行奇事在<u>含</u>國、行可畏之事在紅海、
詩 106:23 惟時主云將翦滅之、幸有主所選之<u>摩西</u>、立於主前、挽回主怒、不行誅戮、
詩 106:24 民又藐視美地、不信服主言、
詩 106:25 在幕內發怨辭、弗聽主言、
詩 106:26 於是主舉手而誓、必使之仆亡曠野、
詩 106:27 將其子孫分投列邦、驅散列國、
詩 106:28 民又依附<u>巴力毘珥</u>、食供亡者之祭物、
詩 106:29 行事干犯主怒、即有瘟疫流行其間、
詩 106:30 <u>非尼哈</u>興起、施行刑罰、瘟疫即息、
詩 106:31 此事稱為<u>非尼哈</u>之義、至於永遠、
詩 106:32 民在<u>米利巴</u>水干犯主怒、<u>摩西</u>亦因之遭遇患難、
詩 106:33 因民觸動<u>摩西</u>怒氣、致<u>摩西</u>口出妄言、
詩 106:34 主命斯民勦滅異邦、竟不聽從、
詩 106:35 與異邦人雜處、遂效其習俗、
詩 106:36 崇拜異邦之偶像、陷溺罪網、
詩 106:37 屠戮子女、祭祀鬼魔、
詩 106:38 殺害無辜之兒女、祀<u>迦南</u>之偶像、因而斯地被血污穢、
詩 106:39 彼所作者污穢己身、所行者淫從偶像、
詩 106:40 主乃向百姓發怒、厭棄己民、
詩 106:41 交之於異邦人手、使之受敵人轄制、
<h2> 述主矜憐援救選民
</h2>
詩 106:42 遭仇敵凌逼、悉伏於敵人手下、
詩 106:43 主屢次救之、彼仍設謀叛逆主、遂因罪惡消亡、
詩 106:44 斯民急難時、主仍眷顧之、俯聽其哀告、
詩 106:45 向其追念己約、回心轉意、大發仁慈、
詩 106:46 使之蒙憐恤在擄之之敵人前、
<h2> 復勸人恆頌讚主
</h2>
詩 106:47 求主我之天主拯救我儕、從異邦中集我以歸、我儕必讚美主之聖名、頌揚主德以為榮耀、
詩 106:48 惟願主<u>以色列</u>之天主受讚美、萬世無窮、眾民當云阿們、阿勒盧亞、
詩 107:1 <h2>詩人勸蒙主拯救者讚主使行路者得至安樂之所</h2> 爾曹當稱頌主、因主至善、主之恩惠、永遠常存、
詩 107:2 蒙主救贖者、當如是言、緣主救贖之、脫於敵人之手、
詩 107:3 使之自東自西、自南自北、從異邦而旋歸、
詩 107:4 彼在曠野荒墟、迷失路途、不遇人居之城邑、
詩 107:5 又饑又渴、心甚疲憊、
詩 107:6 在急難時哀求主、主乃救之脫於禍患、
詩 107:7 引之行平坦之道、至有人居之城邑、
詩 107:8 如此之人、當稱頌主之恩惠、將主之奇事、傳述於人、
詩 107:9 因主使渴者滿飲、使饑者飽飫美物、
<h2> 使被囚者得釋放
</h2>
詩 107:10 有人坐於幽暗死陰中、被鐵索所拘而受艱苦、
詩 107:11 緣悖逆天主之言、藐視至上主之旨、
詩 107:12 主降災禍、制伏其心、使之顛仆、無人扶持、
詩 107:13 在急難之時哀求主、主乃救之脫於禍患、
<h2> 使患病者得痊愈
</h2>
詩 107:14 從幽暗死陰中救之使出、折斷拘之之縲絏、
詩 107:15 如此之人、當稱頌主之恩惠、將主之奇跡傳述於人、
詩 107:16 因主擊破銅門、折斷鐵楗、
詩 107:17 愚人妄行作孽、便受苦楚、
詩 107:18 厭棄諸般食物、患病將近死門、
詩 107:19 在急難時哀求主、主乃救之脫於禍患、
詩 107:20 主發命、醫愈之、使之免入墳墓、
詩 107:21 如此之人、當稱頌主之恩惠、將主之奇事、傳述於人、
詩 107:22 以感謝祭獻於主、歌詩宣揚主之經綸、
<h2> 使泛海者得至所欲往之地
</h2>
詩 107:23 乘舟航海、在大水中經營事業者、
詩 107:24 彼見主之作為、在深淵中見主之奇事、
詩 107:25 主一發命、狂風陡起、海中波浪、翻飛奔騰、
詩 107:26 彼在船忽上高空、忽下水底、際此危險、膽喪魂消、
詩 107:27 東傾西欹、猶如醉酒、縱有技巧、無處可施、
詩 107:28 在急難時、哀求主、主乃救之脫於禍患、
詩 107:29 靖息狂風、平定波浪、
詩 107:30 風恬浪靜、彼皆歡欣、蒙主引導至所欲到之海口、
詩 107:31 如此之人、當稱頌主之恩惠、將主之奇事、傳述於人、
詩 107:32 在民之會中、讚美主為至上、在長老列坐之處頌揚主、
<h2> 主治理世事依人所行皆為公義彰顯己之德能凡事調度合宜
</h2>
詩 107:33 主使江河之地、變為沙漠、泉源之處、變為旱地、
詩 107:34 主因居民之罪惡、使膏腴之地、變為鹵地、
詩 107:35 又使沙漠有水澤、使旱地出泉源、
詩 107:36 使饑餓之人居於其間、建立可居之城邑、
詩 107:37 耕種田地、栽植葡萄園、得享果實、得享五榖、
詩 107:38 主降之福祉、使之人丁甚多、牲畜繁盛、
詩 107:39 民因遭暴虐患難而愁苦、遂至滅少卑微、
詩 107:40 主乃使君王極被藐視、在無路之曠野、流徙飄蕩、
詩 107:41 救援貧窮人、脫離苦境、使其子孫如羊群蕃衍、
詩 107:42 正直者見之歡喜、一切作惡者、不敢啟口、
<h2> 具智慧者悉宜深究斯理
</h2>
詩 107:43 凡有智慧者、當默想此事、思念今天主之恩慈、
詩 108:1 <b>此<u>大衛</u>所作之詩○</b><br/><h2>詩人自勵頌讚主</h2> 天主歟、我心已定、我靈亦定、我將唱詩、我必歌頌、
詩 108:2 我琴我瑟當醒、我黎明即醒、
詩 108:3 主歟、我在列邦中讚揚主、在萬民中歌頌主、
詩 108:4 因主之恩慈、高於穹蒼、主之真誠、及乎雲霄、
詩 108:5 願天主崇高過天、願主之榮耀遍滿全地、
<h2> 求主護祐以踐前言
</h2>
詩 108:6 求主以右手施救應允我、使主所喜愛之人得解救、
詩 108:7 天主發聖言應許我、我必得喜樂、使我分<u>示劍</u>量<u>疎割</u>之平原、
詩 108:8 <u>基列</u>屬我、<u>瑪拿西</u>亦屬我、<u>以法蓮</u>乃護我首者、<u>猶大</u>乃為我設律法者、
詩 108:9 <u>摩押</u>乃我之浴盤、<u>以東</u>乃我擲屣之地、我必因勝<u>非利士</u>國歡呼踴躍、
詩 108:10 誰能導我進鞏固之城、誰能引我至<u>以東</u>境、
詩 108:11 豈非天主乎、現今主竟遺棄我儕、不偕我軍旅出徵、
<h2> 賴主乃能得勝
</h2>
詩 108:12 我儕遭遇急難、求主救濟、因賴人救濟、實屬枉然、
詩 108:13 我惟倚賴天主、方能得勝、天主必蹂躪我仇敵、
詩 109:1 <b>此<u>大衛</u>所作之詩使伶長歌之○</b><br/><h2>詩人被仇敵毀謗於主前哀訴己苦</h2> 我所稱頌之天主歟、求主莫靜默、
詩 109:2 因惡人與奸詐人張口以攻我、向我所言皆誑、
詩 109:3 圍繞我出怨言、無故攻擊我、
詩 109:4 我愛彼、彼反憾我、我惟專心祈禱、
詩 109:5 彼以惡報善、以惡報愛、
<h2> 求主以當受之報施於惡人暗指奸徒<u>猶大</u>
</h2>
詩 109:6 願主使惡人轄之、使敵人立於其右、
詩 109:7 受審判時、願定之為惡、若祈禱反為有罪、
詩 109:8 願其年壽短折、願其督之職為他人所得、
詩 109:9 願其子為孤兒、願其妻為寡婦、
詩 109:10 願其後裔飄流為乞人、從其破屋之中出而乞食、
詩 109:11 願索債者盡取其所有、願異方之人、劫其勞苦所得者、
詩 109:12 願無人向之施恩、無人憐恤其孤兒、
詩 109:13 願其後裔斷絕、願其名號塗抹、不傳諸後世、
詩 109:14 願其祖父之罪惡、主常記念、其母之愆尤、不見刪除、
詩 109:15 願此罪愆常在主前、願主將其名號滅絕於世、
<h2> 陳言其惡
</h2>
詩 109:16 緣其不思以施憐憫、逼迫困苦貧窮之人、逼迫心中悲傷之人、欲殺害之、
詩 109:17 既幸人受禍、願禍亦臨及其身、不願人得福、福亦與之遠離、
詩 109:18 願其被咒詛、如身被袍、咒詛如水入其臟腑、如油入其骨髓、
詩 109:19 願咒詛常臨其身、如衣之蔽體、如帶之圍腰、
詩 109:20 願我仇敵與出惡言、謗我者、悉由主如此受報、
詩 109:21 求主天主、為主之名保護我、主之恩惠甚美、求主拯救我、
<h2> 復哀述己苦求主救援
</h2>
詩 109:22 因我貧乏窮苦、中心憂傷、
詩 109:23 我壽將盡、如日影沈西、又被驅逐、有若蝗蟲、
詩 109:24 我因禁食、膝骨疲軟、身軀消瘦、不能強壯、
詩 109:25 我常受彼毀謗、彼見我搖首、
詩 109:26 求主我之天主護祐我、按主之恩惠拯救我、
詩 109:27 求主使彼得知此乃出於主手、皆為主所行、
詩 109:28 任彼咒詛、有主賜福、任彼興起、必受羞辱、主之僕人必得喜歡、
詩 109:29 我仇敵必蒙羞如衣以衣、必抱愧如披外袍、
<h2> 立志頌讚主
</h2>
詩 109:30 我口中惟極力讚美主、在眾人中頌揚主、
詩 109:31 因主立於窮人之右、救之脫離欲罪之之人、
詩 110:1 <b>此<u>大衛</u>所作之詩○</b><br/><h2>詩人稱救主為主</h2> 耶和華謂我主曰、爾坐於我右、待我使爾仇敵為爾足凳、
詩 110:2 主使爾權從<u>郇</u>而行、爾在敵中執掌權衡、
詩 110:3 爾行軍之日、爾之民飾以聖裝、樂心相從、爾之壯丁多於黎明之露、
<h2> 救主永為祭司終必獲勝制伏仇敵
</h2>
詩 110:4 主曾發誓、必不更變、曰、爾必法乎<u>麥基洗德</u>永遠為祭司、
詩 110:5 主在爾之右、震怒之日、擊傷列王、
詩 110:6 在列邦行刑、屍徧各處、在寛曠地、擊破敵人之首、
詩 110:7 飲以路旁河水、因而昂然舉首、
詩 111:1 <h2>詩人因主之大經綸立志讚主勸人亦如此</h2> 阿勒盧亞、我在眾正直人中並在會中、一心稱頌主、
詩 111:2 主之作為、極其廣大、凡樂之者、皆必考察、
詩 111:3 主所行者皆赫奕威嚴、主之公義、永遠長存、
詩 111:4 主行奇事、令人記憶、主施恩惠、發憐憫、
詩 111:5 主賜糧於敬畏主之人、必永遠記念所立之約、
詩 111:6 主將大能之作為、指示己民、將列邦之地、賜之為業、
詩 111:7 主手所行皆真實公義、主之誡命無不誠信、
詩 111:8 永遠堅定不變、設以真實正直、
詩 111:9 主救贖己民、永立厥約、主之名至聖可畏、
<h2> 敬畏主乃智慧之要
</h2>
詩 111:10 敬畏主乃智慧之發端、遵行主命者、乃為聰明人、主受讚美、至於永遠、
詩 112:1 <h2>敬畏主厚待人者必在世富有子孫昌盛芳名不朽</h2> 阿勒盧亞、敬畏主極喜悅主命者、此人即為有福、
詩 112:2 其子孫在世必強盛、正直人之後裔、必蒙福祉、
詩 112:3 其家必富有貨財、必永稱為義、
<h2> 因仰賴主無所恐懼
</h2>
詩 112:4 正直人在幽暗中蒙光明普照、發仁慈、施憐恤、行公義、
詩 112:5 施捨於人、借貸於人、按公義治事者、此人即為有福、
詩 112:6 永不至於傾跌、善人之名、萬世長留、
詩 112:7 必不懼兇惡之風聲、因倚賴主、心中堅固、
詩 112:8 心中安定、無所恐懼、必得目睹仇敵遭報、
詩 112:9 施捨錢財、賙濟貧乏、永稱為義、安享尊榮、昂首自得、 昂首自得原文作其角得舉
<h2> 惡人見義人得福心懷嫉恨
</h2>
詩 112:10 惡人見之、即生瞋怒、切齒消亡、惡人所欲、永不能得、
詩 113:1 <h2>勸事主者讚主因主至大榮耀無比</h2> 阿勒盧亞、主之僕人、爾當頌美主讚美主之名、
詩 113:2 惟願主之名受讚揚、從今日至於永遠、
詩 113:3 從日出之處、至日沒之所、當頌美主之名、
詩 113:4 主在萬民之上為至高、主之榮耀、彰顯在天、
<h2> 自上鑒下以大仁慈眷顧世人
</h2>
詩 113:5 誰如主我之天主、居於至高之處、
詩 113:6 並俯察天與地、
詩 113:7 從塵埃中高舉卑微之人、從糞土中提拔貧窮之人、
詩 113:8 使之與侯伯並坐、即與本國之侯伯並坐、
詩 113:9 使素不生育之婦為多子之母、安居歡樂、阿勒盧亞、
詩 114:1 <h2>詩人述主引<u>以色列</u>民出<u>伊及</u>施顯大能欲人皆信主</h2> <u>以色列</u>族出<u>伊及</u>、<u>雅各</u>家離異邦、
詩 114:2 彼時<u>猶大</u>為主之聖所、<u>以色列</u>為主之邦畿、
詩 114:3 滄海見之奔逃、<u>約但</u>見之反退、
詩 114:4 大山踴躍如牡羊、小山跳舞如羊羔、
詩 114:5 滄海因何奔逃、<u>約但</u>因何反退、
詩 114:6 大山因何踴躍如牡羊、小山因何跳舞如羊羔、
詩 114:7 大地震動在主前、震動在<u>雅各</u>之天主前、
詩 114:8 主使磐石變為水池、使堅石變為泉源、
詩 115:1 <h2>求主顯榮以塞異邦人口偶像與主大相懸殊乃人所造毫無靈氣凡賴之者蠢與之同</h2> 主歟、莫以榮耀歸我儕、莫歸我儕、但歸於主名、緣主之恩慈、緣主之誠實、
詩 115:2 異邦人因何詰我云、所恃之天主 原文作異邦人因何云彼之天主安在、
詩 115:3 豈知我之天主在天、任意而行、
詩 115:4 異邦之偶像、或金或銀、悉為人手所造、
詩 115:5 有口不能言、有目不能視、
詩 115:6 有耳不能聽、有鼻不能聞、
詩 115:7 有手不能以捫、有足不能以行、有喉不能以出聲、
詩 115:8 造偶像與賴偶像者、亦皆與偶像無異、
詩 115:9 <u>以色列</u>人、當倚賴主、惟主能庇祐護衛、
詩 115:10 <u>亞倫</u>之家當倚賴主、惟主能庇祐護衛、
詩 115:11 敬畏主者、當倚賴主、惟主能庇祐護衛、
詩 115:12 主眷念我儕、必然降臨、降福<u>以色列</u>族、降福於<u>亞倫</u>家、
詩 115:13 凡敬畏主者、無論大小、主必降福、
詩 115:14 主必益增爾人丁、益增爾子孫、
詩 115:15 惟願創造天地之主、賜福於爾曹、
詩 115:16 天乃主之天、主將地賜之於人、
詩 115:17 已死者不能頌揚主、入幽寂地者不能頌揚主、
詩 115:18 惟我儕必讚美主、從今日至於永遠、阿勒盧亞、
詩 116:1 <h2>詩人自言蒙主俯聽祈禱救脫患難因而敬愛主</h2> 我敬愛主、因主俯聽我聲、俯聽我懇求、
詩 116:2 主側耳聽允我、我惟畢生呼籲主、
詩 116:3 死亡纏繞我如繩索、示阿勒 示阿勒見六篇五節小註之患難、臨及我身、我遭遇急難困苦、
詩 116:4 我禱告主名、曰、求主救我生命、
詩 116:5 主遂施恩慈、行公義、我天主常以憐憫為懷、
詩 116:6 主庇祐愚懦者、我受困苦、主曾拯救我、
詩 116:7 我心可以轉而為安、因主以恩待我、
詩 116:8 主乃救我生命、免我死亡、俾我眼不流淚、俾我足不顛蹶、
詩 116:9 我尚在活人之地、仍得奉事主、
<h2> 自言遇難不賴人惟賴主因主賜鴻恩感謝主
</h2>
詩 116:10 我雖云極受苦難、我仍然信賴、
詩 116:11 我驚惶時、曾云世人盡皆虛假、
詩 116:12 主賜我多恩、我將何以報主、
詩 116:13 我必恭敬舉杯、感謝救恩、禱告主名、
詩 116:14 我在主之民前、向主酬我所許之願、
詩 116:15 敬主之虔誠人死亡、在主目中最為珍惜、
詩 116:16 主歟、我乃主之僕人、乃主婢女之子、主曾解釋縛我之索、
詩 116:17 我必將感謝祭獻於主、禱告主名、
詩 116:18 我在主之眾民前、向主酬我所許之願、即在主殿之院內、在<u>耶路撒冷</u>城中、阿勒盧亞、
詩 116:19 a
詩 117:1 <h2>勸萬民讚主</h2> 萬民皆當頌揚主、列國皆當稱讚主、
詩 117:2 因主向我儕大施恩惠、主之誠實、永遠長存、阿勒盧亞、
詩 118:1 <h2>勸選民悉宜讚主</h2> 爾曹當稱頌主、因主至善、主之恩惠、永遠長存、
詩 118:2 <u>以色列</u>人、當云主之恩惠、永遠長存、
詩 118:3 <u>亞倫</u>之家、當云主之恩惠、永遠長存、
詩 118:4 敬畏主者、當云主之恩惠、永遠長存、
<h2> 主允己所求救出患難使勝仇敵以勉眾人惟主是賴
</h2>
詩 118:5 我急難時呼籲主、主應允我、使我得至寛闊之地、
詩 118:6 主保護我、我無所恐懼、世人能以何害加於我乎、
詩 118:7 主保護我、救助我、使我得見仇敵遭報、
詩 118:8 仰賴主勝如倚恃世人、
詩 118:9 仰賴主勝如倚恃侯伯、
詩 118:10 列邦之人環繞我、我倚賴主名、必翦滅之、
詩 118:11 彼眾圍困我、環繞我、我倚賴主名、必翦滅之、
詩 118:12 彼眾如蜂環繞我、皆必息滅如燒荊棘之火、我倚賴主名、必翦滅之、
詩 118:13 爾力推我欲使我傾仆、主必將我扶持、
詩 118:14 主賜力於我、我必歌詩頌揚、拯救我者惟有主、
詩 118:15 在善人幕中、有歡樂謝救之聲、曰、主之右手施展大能、
詩 118:16 主之右手高舉、主之右手施展大能、
詩 118:17 我不至於死亡、必得存活、我將述說主之作為、
詩 118:18 主雖嚴以懲治我、仍未曾交我於死亡、
<h2> 欲入道義之門頌讚主
</h2>
詩 118:19 爾曹當為我啟道義之門、我將由其中而進、稱頌主、
詩 118:20 此乃主之門、惟善人方得由此而進、
詩 118:21 主歟、我必稱頌主、因主應允我、拯救我、
<h2> 詩人以匠人所棄之石反成要石自喻暗指救主降臨立國於世
</h2>
詩 118:22 匠人所棄之石、反成為屋隅之首石、
詩 118:23 此乃主所成之事、在我目中見為奇異、
詩 118:24 此乃主所定之日、此日我儕皆當快樂歡欣、
詩 118:25 主歟、求主施救、求主使我亨通、
詩 118:26 倚賴主名而來者、斯人有福、我儕由主之殿中為爾曹祝福、
詩 118:27 主乃我之天主、常普照我儕、當以繩繫縛犧牲、牽至祭臺角、
詩 118:28 主乃我之天主、我必稱頌主、天主歟、我必頌主為至上、
詩 118:29 爾曹當稱頌主、因主至善、主之恩惠、永遠長存、
詩 119:1 <h2>詩人於主前或祈禱或祝頌或稱謝或讚美主之誡命法度或述主待己之恩慈並自言立志敬畏主而奉事之</h2> 行動正直、遵行主之律法者、此等人便為有福、
詩 119:2 守主法度、一心尋求主者、此等人便為有福、
詩 119:3 此等人不作惡事、但遵行主道、
詩 119:4 主曾諭人恪守主之命令、
詩 119:5 惟願我之道全備、能守主之典章、
詩 119:6 我仰觀主之一切誡命、必不至於羞愧、
詩 119:7 我學主之公義法律、我存正直之心稱頌主、
詩 119:8 我必守主之典章、求主莫棄我已甚、○
詩 119:9 年少者如何方能自潔品行、總須自守、遵依主言、
詩 119:10 我一心尋求主、願主使我不違背主之誡命、
詩 119:11 我以主言藏在我心、以免獲罪於主、
詩 119:12 惟願主受讚美、求主將主之典章訓誨我、
詩 119:13 我以唇舌傳述主口諭之一切法律、
詩 119:14 我喜悅主之法度、樂遵此道、如獲極多之貨財、
詩 119:15 我默念主之命令、敬觀主之道、
詩 119:16 喜悅主之典章、不忘主之語言、○
詩 119:17 求主施恩於主之僕人、俾我生存、能守主之言語、
詩 119:18 求主啟我目、使我得窺主律法之奧義、
詩 119:19 我寄世如旅、求主莫隱主之誡命於我、
詩 119:20 我心切慕將碎、時時思念主之法律、
詩 119:21 主斥責當受詛之驕傲人、因違背主之誡命、
詩 119:22 求主使我免受毀謗藐視、因我遵守主之法度、
詩 119:23 雖有侯伯坐而議論我、我仍默念主之典章、
詩 119:24 主之法度為我所喜悅、當作我之謀士、○
詩 119:25 我之生命、幾歸塵埃、求主依主之前言、使我蘇醒、
詩 119:26 我陳說我所行之道、主已應允我、求主訓我以主之典章、
詩 119:27 使我明曉主命令之道、我必默念主之奇跡、
詩 119:28 我心愁苦、因流淚不已、求主扶持我、以踐前言、
詩 119:29 求主使我離奸詐之道途、恩賜我以主之律法、
詩 119:30 我特選誠實之道、時常顧視主之法律、
詩 119:31 主歟、我愛主之法度、求主使我不至羞愧、
詩 119:32 我欲趨赴主誡命之道、因主使我之心寛廣、○
詩 119:33 求主將主典章之道教誨我、我必終身遵守、
詩 119:34 求主使我明通、我即遵行主之律法、一心敬守、
詩 119:35 求主引我行主誡命之道、因此道為我所喜悅、
詩 119:36 使我心趨向主之法度、不趨向貨財、
詩 119:37 使我眼目不視虛假、使我蘇醒在主之道中、
詩 119:38 主向敬畏主者所許之言、求主應之於主之僕人、
詩 119:39 使我所懼之侮謗遠離我、主之法律盡善盡美、
詩 119:40 我甚羨慕主之命令、求主以主之公義、使我蘇醒、○
詩 119:41 主歟、惟願主之恩惠臨及我身、求主拯救我、以踐前言、
詩 119:42 我便有言以答毀謗我之人、因我仰賴主之言語、
詩 119:43 求主使真實之言終不離我口、因我仰望主之判斷、
詩 119:44 我必常守主之律法、至於永遠、
詩 119:45 我得行於寛廣之地、因我平日尋求主之命令、
詩 119:46 我在列王之前、講論主之法度、亦無羞愧、
詩 119:47 我喜悅主之誡命、惟此為我所愛慕、
詩 119:48 我喜悅主之誡命、愛慕舉手、又默念主之典章、○
詩 119:49 主昔有言應許主之僕人、使我有望、今求主垂念不忘、
詩 119:50 主應許我之言、使我蘇醒、我遭遇患難、以此為安慰、
詩 119:51 驕傲之人甚戲笑我、我仍不偏離主之律法、
詩 119:52 我思念主從古以來之判斷、我自覺安慰、
詩 119:53 惡人廢棄主之律法、我即發怒、猶如火烈、
詩 119:54 我在世間、如旅居寓、常以主之典章作詩謳歌、
詩 119:55 主歟、我夜間記念主名、遵守主之律法、
詩 119:56 我守主之命令、為我所永有、○
詩 119:57 主歟、我云謹守主言、此乃我之本分、
詩 119:58 我一心祈求主、願主向我施恩、以踐前言、
詩 119:59 我思念所行之道、轉步向主之法度、
詩 119:60 我遵守主之誡命、迅速不敢遲延、
詩 119:61 惡人結黨圍困我、我仍不忘主之律法、
詩 119:62 主之法律至公至義、我中宵而起、稱謝主、
詩 119:63 凡敬畏主守主命令者、我與之結侶、
詩 119:64 主之恩慈普遍全地、求主以主之典章訓誨我、○
詩 119:65 主恩待主之僕人、以應前言、
詩 119:66 求主以良知穎悟訓示我、因我信從主之誡命、
詩 119:67 我未受苦之先、誤行錯路、今我遵守主言、
詩 119:68 主為至善、樂於施恩、求主以主之典章教訓我、
詩 119:69 驕傲人造誑言毀謗我、惟我一心謹守主之命令、
詩 119:70 彼眾愚妄如油蒙心、我惟喜悅主之律法、
詩 119:71 我遭苦難、於我有益、因使我學習主之典章、
詩 119:72 主口諭之訓言、 訓言或作律法我以為比千千金銀、更為寶貴、○
詩 119:73 主手創造我、甄陶我、求主賜我聰明、得以學習主之誡命、
詩 119:74 敬畏主者見我即歡喜、因我仰望主言、
詩 119:75 主歟、我知主之判斷至公義、主使我受苦、亦待我以誠實、
詩 119:76 求主依應許僕人之言、施恩安慰我、
詩 119:77 願主之慈愛臨及我身、俾我生存、因主之律法為我所喜悅、
詩 119:78 驕傲人無故欺侮我、願其蒙羞、我惟默念主之命令、
詩 119:79 凡敬畏主明主法度者、皆必歸從我、
詩 119:80 我願存心正直、遵守主之典章、我若如是、則不至於羞愧、○
詩 119:81 我盼慕主之拯救、幾至魂消、我切切仰望主之言語、
詩 119:82 我盼慕主之應許、盼得眼穿、曰、主何時安慰我、
詩 119:83 我身如革囊懸挂煙中、我終不忘主之典章、
詩 119:84 主之僕人年壽幾何、主何時審判逼迫我之人、
詩 119:85 驕傲之人、掘坑以陷我、彼不順從主之律法、
詩 119:86 主之誡命、盡皆誠實、人無故逼迫我、求主救助、
詩 119:87 彼幾乎滅我於世、我仍不棄主之命令、
詩 119:88 求主按主之恩惠、使我蘇醒、我即遵守主口諭之法度、○
詩 119:89 主之言語、堅立在天、直至永遠、
詩 119:90 主之誠實、永世無窮、主一建地、地遂穩立、
詩 119:91 天地遵主命存至今日、因萬物皆為主之僕役、
詩 119:92 我若非喜悅主之律法、在苦難中早已死亡、
詩 119:93 我永遠不忘主之命令、因主以此使我蘇醒、
詩 119:94 我乃屬主、求主救我、因我尋求主之命令、
詩 119:95 惡人窺伺我、欲將我滅絕、我惟思維主之法度、
詩 119:96 我觀一切完全者、皆有窮盡、惟主之誡命、廣大無邊、○
詩 119:97 主之律法、我甚喜悅、惟此律法終日思念、
詩 119:98 主之誡命、我常謹守、因此我之智慧勝於敵人、
詩 119:99 我之通達勝於諸師、因我思念主之法度、
詩 119:100 我有知識、逾於老成人、因我遵守主之命令、
詩 119:101 我禁我足行一切邪途、特為遵守主之言語、
詩 119:102 我不違背主之法律、因訓誨我者惟主、
詩 119:103 主言之滋味、甘而可口、 甘而可口或作在我腭覺得甚甘在我口甘勝於蜜、
詩 119:104 我守主之命令、便有智慧、因此我恨惡一切邪道、○
詩 119:105 主之言語、乃我足前之燈、我路間之光、
詩 119:106 主之法律、至公至義、我發誓遵守、我必按誓而行、
詩 119:107 我受苦至極、求主依主前言、使我蘇醒、
詩 119:108 求主允納我口中所許之願、以主之法律訓誨我、
詩 119:109 我生命常冒危險、仍不忘主之律法、
詩 119:110 惡人為我張設網羅、我仍不背離主之命令、
詩 119:111 我將主之法度、以為永業、因此法度令我心悅、
詩 119:112 我專心致志、守主之典章、至於永遠、至於終身、○
詩 119:113 游移不定者、我即憎惡、主之律法、為我所喜悅、
詩 119:114 主乃覆庇我、保衛我、我惟盼望主之應許、
詩 119:115 作惡之人乎、爾曹皆當離我、我必遵守我天主之誡命、
詩 119:116 求主依主之應許扶助我、俾我生存、不至失望而羞愧、
詩 119:117 求主扶持我、我即得救、我常嚮慕主之典章、
詩 119:118 違背主典章者、主必藐視、 藐視或作屏棄彼之奸詐、必歸虛無、
詩 119:119 主將世間一切惡人、除之如渣滓、因此我喜悅主之法度、
詩 119:120 我敬畏主、身甚戰兢、主之判斷、我甚恐懼、○
詩 119:121 我行中正公義之事、求主莫容敵人任意凌虐我、
詩 119:122 求主保僕人得佳境、莫容驕傲人凌虐我、
詩 119:123 我羨慕主之拯救、與主公義之言辭、盼至眼穿、
詩 119:124 求主依主之恩慈待僕人、以主之典章教誨我、
詩 119:125 我乃主之僕人、求主賜我智慧、使我明知主之法度、
詩 119:126 今適主降罰 降罰原文作行作之時、因人廢棄主之律法、
詩 119:127 我愛主之誡命、勝於愛金、勝於愛精金、
詩 119:128 主之一切命令、我悉以為正直、奸詐之道、我皆憎惡、○
詩 119:129 主之法度、甚為精奇、故我一心謹守、
詩 119:130 主言之開端、發出光輝、可使愚者有智慧、
詩 119:131 我切慕主之誡命、彷彿饑餓張口欲食、
詩 119:132 求主眷顧我、矜憐我、如主平昔待敬愛主名之人、
詩 119:133 求主以主之言、 以主之言或作按主之前言使我步履堅定、不容諸罪轄制我、
詩 119:134 救贖我脫離世人之欺壓、我必遵守主之命令、
詩 119:135 求主以主面之榮光照臨僕人、以主之典章訓誨我、
詩 119:136 我眼流淚如水、緣人不守主之律法、○
詩 119:137 主至公義、主之判語、 判話或作法律亦皆正直、
詩 119:138 主所命之法度、極公義、極誠實、
詩 119:139 我心焦急、如火之焚、因我敵人忘乎主言、
詩 119:140 主之言語、精鍊已極、主之僕人甚喜愛、
詩 119:141 我雖卑微、被人藐視、主之命令、我仍不忘、
詩 119:142 主之公義、存至永遠、主之律法、盡皆誠實、
詩 119:143 我雖遭遇苦難憂患、主之誡命仍使我喜悅、
詩 119:144 主之法度、永為公義、求主賜我聰明、使我生存、○
詩 119:145 我一心呼籲、求主應允、我必遵守主之典章、
詩 119:146 我呼籲主、望主救我、我必遵守主之法度、
詩 119:147 我黎明起而籲懇、我惟盼望主之訓言、
詩 119:148 夜更未深、我目已醒、思念主之言語、
詩 119:149 求主依主之恩惠、聽我懇求、依主之公義、使我蘇醒、
詩 119:150 專行奸惡者、前來以逼迫我、彼皆違背主之律法、
詩 119:151 主離我不遠、主之誡命、皆為誠實、
詩 119:152 我早已知主之法度、為主立定、永遠不廢、○
詩 119:153 求主顧我苦難、將我救援、因我不忘主之律法、
詩 119:154 求主為我伸冤、將我救贖、依主前言、使我蘇醒、
詩 119:155 拯救之恩、與惡人遠離、緣其不尋求主之典章、
詩 119:156 主之慈愛極多、求主依主之公義、使我蘇醒、
詩 119:157 逼迫我者與我為仇者甚多、我仍不離主之法度、
詩 119:158 我見奸詐之人、遂加愁煩、因其不守主之言語、
詩 119:159 我甚愛慕主之命令、求主垂顧、求主依主之恩惠、使我蘇醒、
詩 119:160 主道之綱領、即是真理、主公義之法律、存至永遠、○
詩 119:161 侯伯無故逼迫我、我心惟敬畏主之言、
詩 119:162 我喜愛主之言、如獲多財、
詩 119:163 誑妄之言、我最憎嫌厭惡、惟主之律法、我甚喜愛、
詩 119:164 我因主公義之法律、一日七次讚美主、
詩 119:165 愛慕主律法者、必大享平康、凡其所行、毫無窒礙、
詩 119:166 主欽、我仰望主之拯救、遵行主之誡命、
詩 119:167 我一心遵守主之法度、此法度我甚喜愛、
詩 119:168 我遵守主之命令法度、我一切行為、皆在主前、○
詩 119:169 主歟、願我之呼籲達於主前、求主依主之言、賜我智慧、
詩 119:170 惟願我之籲懇達至主前、依主所許、將我拯救、
詩 119:171 我口常出讚美之詞、因主訓我以主之典章、
詩 119:172 我舌必傳述主道、因主之一切誡命、悉是公義、
詩 119:173 求主以手援我、因我獨選主之命令、
詩 119:174 主歟、我甚羨慕主之救恩、主之律法、使我喜樂、
詩 119:175 求主使我生存、我必讚美主、願主之法律輔助我、
詩 119:176 我迷失道途、猶如亡羊、求主尋主之僕以歸、因我不忘主之誡命、
詩 120:1 <b>此上行之詩○</b><br/><h2>詩人為誑言者所謗求主解脫</h2> 我遭遇患難呼籲主、主應允我、
詩 120:2 主歟、救我脫離誑言之口、脫離詭詐之舌、
詩 120:3 舌詭詐者、主將何以報爾、將以何罰加於爾身、
詩 120:4 即勇士之利箭、利騰 利騰又作羅騰小樹名松類之爇炭、
<h2> 陳述與惡人同居之苦自覺傷慘難堪
</h2>
詩 120:5 我在<u>米舍</u>為客旅、居於<u>基達</u>之幕旁、禍哉禍哉、
詩 120:6 我與不愛和睦之人同居、為日已久、
詩 120:7 我願和睦、但在我講論之時、彼眾反欲爭戰、
詩 121:1 <b>此上行之詩○</b><br/><h2>信主者蒙主保祐晝夜不離出入平康無所恐懼</h2> 我向山舉目觀望曰、我之救濟、自何而來、
詩 121:2 我之救濟、自創造天地之主而來、
詩 121:3 主必不使爾失足、保護爾者、永不寢寐、
詩 121:4 保護<u>以色列</u>之主、不寢不寐、
詩 121:5 主必保護爾、主必在爾右蔭庇爾、
詩 121:6 白晝之日不傷爾、夜間之月不害爾、
詩 121:7 主必保護爾、免遇一切災禍、必保護爾生命、
詩 121:8 爾出爾入、主必保護爾、從今日至於永遠、
詩 122:1 <b>此上行之詩<u>大衛</u>所作○</b><br/><h2>詩人自言悅<u>耶路撒冷</u>以之指教會</h2> 人向我云、爾我趨赴主殿、我聞此言、便甚欣喜、
詩 122:2 <u>耶路撒冷</u>歟、我儕之足、嘗立爾門、
詩 122:3 <u>耶路撒冷</u>城、建立堅固、連絡整齊、
詩 122:4 諸支派向此而上、即主所選之支派、按<u>以色列</u>之常例、頌美主名、
詩 122:5 審判之座位設於其間、即<u>大衛</u>家之座位、
<h2> 勸人為之求福
</h2>
詩 122:6 爾曹當為<u>耶路撒冷</u>求平康、<u>耶路撒冷</u>歟、凡愛慕爾者願其得綏安、
<h2> 自立己志為之求福
</h2>
詩 122:7 惟願城中康泰、宮內綏安、
詩 122:8 緣我之兄弟朋友、我便云願平康常在爾中、
詩 122:9 緣主我天主之殿宇、我必為爾求福、
詩 123:1 <b>此上行之詩○</b><br/><h2>詩人專望主祐自言被驕傲人藐視望主垂憐</h2> 居天上之主歟、我向主舉目仰望、
詩 123:2 我目仰望主我之天主、俟主憐憫我儕、如僕之目望主人之手、如婢之目望主母之手、
詩 123:3 主歟、憐憫我儕、憐憫我儕、我儕被藐視已極、
詩 123:4 安逸人之嬉笑、驕傲人之藐視、我儕受之已極、
詩 124:1 <b>此上行之詩<u>大衛</u>所作○</b><br/><h2>選民自言蒙主祐得脫敵手免其害</h2> <u>以色列</u>民當云、若非主保祐我、
詩 124:2 人起而攻擊我、若非主保祐我、
詩 124:3 彼向我發怒時、則早已將我生吞、
詩 124:4 水早已淹我、大水淹沒我身、
詩 124:5 洶湧之水、淹沒我身、
<h2> 謝主救恩
</h2>
詩 124:6 當讚美主、因保護我、免被敵人吞食、 因保護我免被敵人吞食原文作因不交我為敵齒所噬
詩 124:7 我儕脫逃、如鳥脫離捕鳥者之羅網、羅網破裂、我儕脫逃、
<h2> 惟賴造物主
</h2>
詩 124:8 主創造天地、我倚賴主名、得蒙救濟、
詩 125:1 <b>此上行之詩○</b><br/><h2>賴主者蒙主祐心安無懼</h2> 倚賴主之人、猶如<u>郇</u>山、總不動搖、永遠穩立、
詩 125:2 <u>耶路撒冷</u>四圍皆有山岡、主亦如此圍護子民、自今以至永遠、
詩 125:3 主不容惡人之權、行於善人之地、免致善人亦伸手作惡、
<h2> 求主福善者禍惡者
</h2>
詩 125:4 凡行善與心正者、求主善待之、
詩 125:5 偏行邪曲道者、主必將其與作惡者同除之、惟願<u>以色列</u>民得享平康、
詩 126:1 <b>此上行之詩○</b><br/><h2>選民歸故土得意外之恩不勝欣喜</h2> 主使被擄之<u>郇</u>民歸故土、 或作主使郇復興此時我儕有如作夢、
詩 126:2 我儕滿口歡笑、滿舌歌唱、斯時列邦人曰、主為此民施行大事、
詩 126:3 主為我儕施行大事、我儕便皆歡欣、
詩 126:4 我儕被擄之人、求主皆使之歸、有如河水、流往南方、 有如河水流往南方或作如南方枯涸之溪河復有水流
<h2> 哭後必樂
</h2>
詩 126:5 流淚播種者、必歡躍收成、
詩 126:6 攜穀種以播者、哭泣而往、迨負禾束而歸、必然歡欣、
詩 127:1 <b>此上行之詩<u>所羅門</u>所作○</b><br/><h2>言人百計經營非蒙主祐皆無益</h2> 若非主建造房室、匠人勞苦、亦屬枉然、若非主保護城池、守者警醒、亦為無益、
詩 127:2 爾曹早起遲眠、辛苦求食、亦屬徒勞、惟主所喜愛者、主必使之安然寢寐、
<h2> 人生子女皆主所賜
</h2>
詩 127:3 子女乃主所賜、胎之所產、皆主賞賚、
詩 127:4 壯年所生之男子、如勇士手中之箭、
詩 127:5 人多男子、猶箭充滿箭囊、即為有福、
詩 127:6 彼在城門與仇敵言論、必不至於愧恥、( [ 127:6 ] 編註：127:5-127:6相當於一般現代譯本的127:5)
詩 128:1 <b>此上行之詩○</b><br/><h2>敬畏主遵主道者得種種福</h2> 敬畏主遵行主道者、此等人即為有福、
詩 128:2 爾食以己手勤勞所得者、即為有福、必處佳境、
詩 128:3 爾妻在室中、如多果之葡萄樹、爾子女如油果樹、皆圍繞爾席、
詩 128:4 敬畏主之人、必如此蒙福、
詩 128:5 主必從<u>郇</u>山降福於爾、必使爾終身目睹<u>耶路撒冷</u>受福、
詩 128:6 俾爾得見子又生子、惟願<u>以色列</u>人得享平康、
詩 129:1 <b>此上行之詩○</b><br/><h2><u>以色列</u>民陳述屢被敵攻</h2> <u>以色列</u>民當曰、從我幼時、敵人屢攻擊我、
詩 129:2 從我幼時、敵人屢攻擊我、卻未曾勝我、
詩 129:3 人傷我脊背、如以犁耕地、痕跡甚長、
<h2> 屢蒙主救敵莫能勝
</h2>
詩 129:4 主至公義、折斷惡人繩索、
詩 129:5 惟願恨惡<u>郇</u>民者、皆蒙羞退後、
詩 129:6 願彼如屋頂之草、未拔已枯、
詩 129:7 芟之者不能盈把、束之者不能滿懷、
詩 129:8 經過之人、亦不祝云、願主降福於爾、我儕倚賴主名、為爾祝福、
詩 130:1 <b>此上行之詩○</b><br/><h2>詩人於苦難中認罪求主憐望主宥</h2> 主歟、我在深淵呼籲主、
詩 130:2 求主俯聽我聲、側耳聽我懇求之聲、
詩 130:3 主若究察罪愆、主歟、何人能立、
詩 130:4 惟主常施赦免、使人敬畏、
詩 130:5 我盼望主、我心盼望、且仰候主之應許、
詩 130:6 我心盼慕主、比更夫盼天明尤切、比更夫盼天明尤切、
<h2> 勸選民專仰望主
</h2>
詩 130:7 <u>以色列</u>人歟、爾當仰望主、因主常行仁慈、大施救贖、
詩 130:8 必救贖<u>以色列</u>人、脫離一切罪孽、
詩 131:1 <b>此上行之詩<u>大衛</u>所作○</b><br/><h2>詩人自言謙遜居心凡事皆憑主定</h2> 主歟、我心不驕傲、我目不高視、至大之事與我所不能及之異事、我不敢行、
詩 131:2 我心恬靜、視己如斷乳之嬰孩、倚於母懷、我心視己如斷乳之嬰孩、
詩 131:3 <u>以色列</u>人當仰望主、自此以後、永世無窮、
詩 132:1 <b>此上行之詩○</b><br/><h2>求主記念<u>大衛</u>曾尋得一定所可安置法匱</h2> 求主記念<u>大衛</u>所受之一切辛苦、
詩 132:2 彼向主發誓、向<u>雅各</u>全能之主許願、
詩 132:3 曰、我必不入我之室、必不登我之床、
詩 132:4 必不閉目寢睡、亦不合睫安眠、
詩 132:5 直待為主覓得聖所、為<u>雅各</u>全能之主覓得居處、
詩 132:6 我儕曾聞法匱先在<u>以法他</u>、後尋得在<u>雅珥</u>野、
詩 132:7 我儕欲赴主之聖所、俯伏在主之足凳下、
詩 132:8 求主興起、與主之榮耀法匱同入聖所、
詩 132:9 願主之祭司、皆衣被德善、敬主之虔誠人、皆歡樂歌唱、
詩 132:10 求主因主之僕<u>大衛</u>之故、莫屏棄主所立之受膏王、
<h2> 陳述主應許<u>大衛</u>及其子孫之福
</h2>
詩 132:11 主向<u>大衛</u>誠實發誓、決不反覆、曰、我必使爾所出之苗裔、登爾之位、
詩 132:12 爾子孫若守我約與我所訓之法度、其後裔亦必永遠坐爾之位、
詩 132:13 因主選擇<u>郇</u>城、樂為駐蹕之所、
詩 132:14 曰、此乃我永居之處、我所喜愛者、我必居於此間、
詩 132:15 我必使其糧食豐足、使其中貧民皆得飽食、
詩 132:16 使其中祭司衣被救恩、使其中虔誠人歡樂謳歌、
詩 132:17 在彼我以權勢賜<u>大衛</u>、 原文作在彼我使角為大衛而萌為我所立之受膏王、特設明燈、
詩 132:18 必使彼之敵人蒙羞抱愧、使彼首戴冠冕、發顯榮光、
詩 133:1 <b>此上行之詩<u>大衛</u>所作○</b><br/><h2>兄弟和睦同居其益甚大必蒙主賜福</h2> 兄弟和睦同居、何其善、何其美、
詩 133:2 譬如寶膏、沐<u>亞倫</u>之首、流至鬚髯、流至衣襟、
詩 133:3 又如甘露降於<u>黑門</u>、降於<u>郇</u>山、在彼主降福、在彼主賜永生、
詩 134:1 <b>此上行之詩○</b><br/><h2>勸勉人稱讚主</h2> 主之一切僕人、夜間侍立在主殿者、當讚美主、
詩 134:2 當向聖所舉手讚美主、
詩 134:3 惟願創造天地之主、由<u>郇</u>城降福於爾、
詩 135:1 <h2>勸勉人頌讚主因主至大無可比擬萬事獨斷獨行</h2> 阿勒盧亞、爾曹當頌揚主名、主之眾僕、爾曹皆當頌揚、
詩 135:2 侍立主殿者、侍立我天主殿院者、爾曹皆當頌揚、
詩 135:3 惟主至善、應當頌揚、主名至美、應當歌頌、
詩 135:4 因主選擇<u>雅各</u>、選擇<u>以色列</u>、為己珍寶之民、
詩 135:5 我知惟主至大、我主超乎諸神之上、
詩 135:6 在上天下地滄海及一切深淵、主皆憑意而行、
詩 135:7 使雲霧從地極而起、使雨降電閃、又使風吹自府庫、
<h2> 因降重災於選民之仇敵
</h2>
詩 135:8 在<u>伊及</u>地擊殺其初生之人、始產之畜、
詩 135:9 在<u>伊及</u>國中施展異能奇跡、懲治<u>法老</u>及<u>法老</u>之群臣、
詩 135:10 攻擊多國、誅殺強大之君王、
詩 135:11 即<u>亞摩利</u>王<u>西宏</u>、<u>巴珊</u>王<u>噩</u>並滅<u>迦南</u>諸國、
詩 135:12 將其土地賞賜為業、即賞賜己民<u>以色列</u>為業、
詩 135:13 主歟、主之名永遠常存、主歟、人記念主、永世無盡、
詩 135:14 主必為己民伸冤、矜憐己僕、
<h2> 偶像虛假供奉者甚愚昧
</h2>
詩 135:15 列國之偶像、或金或銀、為人手所造、
詩 135:16 有口不能言、有目不能視、
詩 135:17 有耳不能聞、且口無呼吸之氣、
詩 135:18 造之者與賴之者皆與之無異、
<h2> 復勸人頌讚主
</h2>
詩 135:19 <u>以色列</u>家、當讚美主、<u>亞倫</u>之家、當讚美主、
詩 135:20 <u>利未</u>之家、當讚美主、敬畏主之人、當讚美主、
詩 135:21 惟願駐蹕<u>耶路撒冷</u>之主、在<u>郇</u>山受讚美、阿勒盧亞、
詩 136:1 <h2>勸選民因主種種大能大恩頌讚主</h2> 爾曹當稱謝主、因主至善、主之恩慈、永遠常存、
詩 136:2 當稱謝超乎萬神之天主、主之恩慈、永遠常存、
詩 136:3 當稱謝萬主之主、主之恩慈、永遠常存、
詩 136:4 惟主行大奇跡、主之恩慈、永遠常存、
詩 136:5 以智慧造天、主之恩慈、永遠常存、
詩 136:6 闢地在水上、主之恩慈、永遠常存、
詩 136:7 造成大光、主之恩慈、永遠常存、
詩 136:8 造日以司白晝、主之恩慈、永遠常存、
詩 136:9 造月造星以司黑夜、主之恩慈、永遠常存、
詩 136:10 擊殺<u>伊及</u>人之諸長子、主之恩慈、永遠常存、
詩 136:11 導<u>以色列</u>人出於<u>伊及</u>民中、主之恩慈、永遠常存、
詩 136:12 施展大能、彰顯大力、主之恩慈、永遠常存、
詩 136:13 分裂紅海、主之恩慈、永遠常存、
詩 136:14 導<u>以色列</u>人經過海中、主之恩慈、永遠常存、
詩 136:15 將<u>法老</u>與其軍兵投於紅海、主之恩慈、永遠常存、
詩 136:16 引導己民於曠野、主之恩慈、永遠常存、
詩 136:17 攻擊強大之君王、主之恩慈、永遠常存、
詩 136:18 誅殺有能之君王、主之恩慈、永遠常存、
詩 136:19 誅殺<u>亞摩利</u>王<u>西宏</u>、主之恩慈、永遠常存、
詩 136:20 誅殺<u>巴珊</u>王<u>噩</u>、主之恩慈、永遠常存、
詩 136:21 將其土地賞賜為業、主之恩慈、永遠常存、
詩 136:22 即賞賜己之僕<u>以色列</u>族為業、主之恩慈、永遠常存、
詩 136:23 我儕卑微之時、蒙主眷念、主之恩慈、永遠常存、
詩 136:24 救我儕脫離敵人、主之恩慈、永遠常存、
詩 136:25 賜糧於凡有血氣者、主之恩慈、永遠常存、
詩 136:26 當稱謝天上之天主、主之恩慈、永遠常存、
詩 137:1 <h2>被擄於<u>巴比倫</u>之<u>以色列</u>民切切追想<u>郇</u>與<u>耶路撒冷</u>悲傷難堪</h2> 我儕曾坐在<u>巴比倫</u>之河濱、追想<u>郇</u>城、痛哭流淚、
詩 137:2 我儕將琴瑟懸在彼之柳樹上、
詩 137:3 因在彼處擄掠我者、欲我歌唱、欺凌我者、欲我唱喜歌、云、爾且以<u>郇</u>城之歌、為我唱之、
詩 137:4 我儕在異邦、安能唱主之歌、
詩 137:5 <u>耶路撒冷</u>乎、我若忘爾、願我右手忘失技能、
詩 137:6 我若不記念<u>耶路撒冷</u>、我若不以<u>耶路撒冷</u>為我最喜愛者、願我之舌、貼於上腭、
<h2> 求主降罰於<u>巴比倫</u>與<u>以東</u>以報其惡
</h2>
詩 137:7 <u>耶路撒冷</u>遭難之日、<u>以東</u>人云、毀之毀之、至於基址、求主記憶此言、
詩 137:8 必滅亡之<u>巴比倫</u>邑 邑原文作女乎、有人報復爾、如爾之待我儕、願其得福、
詩 137:9 將爾之嬰孩、擲在磐石、如此報復爾者、願其得福、
詩 138:1 <b>此<u>大衛</u>所作之詩○</b><br/><h2>詩人立志盡心頌主之仁慈誠實</h2> 我一心讚美主、在諸神前奏樂頌揚主、
詩 138:2 我必向主之聖殿叩拜、因主之仁慈誠實、稱讚主名、主使聖名與主之應許為大、超乎一切、
詩 138:3 我呼籲主之時、主應允我、使我心堅、放膽無懼、
<h2> 預言天下諸王必信從主道頌讚主名世人無論貴賤主皆鑒察
</h2>
詩 138:4 主歟、世上列王、聞主口中之言、即皆稱讚主、
詩 138:5 皆歌頌主之道、因主之榮耀至大、
詩 138:6 主雖至高、仍垂顧卑微之人、又從遠處鑒察驕傲之人、
詩 138:7 我行於苦難中、主必使我蘇醒、必伸手攻擊我之敵人、主之右手、必拯救我、
詩 138:8 關係於我之事、主為我成全、主歟、主之恩慈、永遠常存、主手所創造者、求主莫遺棄、
詩 139:1 <b>此<u>大衛</u>所作之詩使伶長歌之○</b><br/><h2>主無所不在無所不知察人隱微神妙莫測</h2> 主鑒察我、認識我、
詩 139:2 我坐我起、主皆知曉、主從遠處知我意念、
詩 139:3 我行我寢、主皆詳察、我一切道、主皆深曉、
詩 139:4 主歟、我舌所發之言、主無不周知、
詩 139:5 主在我前後環繞我、按手於我、
詩 139:6 此道奧妙、超越我之見識、至高至大、我所莫及、
詩 139:7 我往何處以避主之神、我逃何處以避主之面、
詩 139:8 我若上升於天、主乃在彼、我若下榻於示阿勒、 示阿勒見六篇五節小註主亦在彼、
詩 139:9 我若駕清晨之翅、飛至海極而居、
詩 139:10 在彼主之手亦必引導我、主之右手亦必扶持我、
詩 139:11 我若言黑暗能遮蔽我、以黑夜為我之光、 以黑夜為我之光或作願我四圍之光明為黑夜
詩 139:12 黑暗無所能蔽、使主不見、黑夜亦如白晝有光、黑暗光明、固然無別、
<h2> 主造人身之奇功保人命之善術恩惠甚多難以悉數
</h2>
詩 139:13 我之臟腑為主所造、我在母腹、主已覆庇我、
詩 139:14 我讚美主、因我受造甚奇可畏、主之作為奇異、我心亦深知之、
詩 139:15 我在暗中受造、在冥冥被聯絡、其時我之形體、未嘗隱於主、
詩 139:16 我在母胎、尚未成形、主目已洞鑒我、所定之年日、尚未有其一、已皆註於主之册、 所定之年日尚未有其一已皆註於主之册或作四肢百體日日漸長尚未有其一斯時已皆註於主之册
詩 139:17 天主歟、我思主之心意、極為寶貴、且多不可勝數、
詩 139:18 我若計核其數、比海沙更多、我醒時仍思念主、
<h2> 自言憎惡叛主之惡人
</h2>
詩 139:19 惟願主誅殺惡人、殘害之人乎、爾當遠離我、
詩 139:20 彼發惡言以毀謗主、叛逆主者、起而妄為、
詩 139:21 主歟、恨惡主者、我豈不恨惡、叛逆主者、我豈不憎嫌、
詩 139:22 我深切恨惡之、以之為我仇敵、
<h2> 求主鑒己有無邪惡
</h2>
詩 139:23 求天主鑒察我、知我之心思、試鍊我、知我之意念、
詩 139:24 見我行動有何邪僻、又導我入永生之路、
詩 140:1 <b>此<u>大衛</u>所作之詩使伶長歌之○</b><br/><h2>詩人言仇敵毒惡欲殘害己求主保護脫離其手</h2> 求主拯救我脫離兇惡之人、保護我脫離強暴之人、
詩 140:2 其心圖維惡事、每日群聚以爭戰、
詩 140:3 使其舌尖利如蛇、虺蛇之毒、藏其唇內、細拉、
詩 140:4 求主保護我脫離惡人之手、扶持我脫離欲使我失足之強暴人、
詩 140:5 驕傲人為我設機檻與羈絆、在道旁設網羅、為我設繩罟、細拉、
詩 140:6 我曾向主曰、主乃我之天主、願主側耳聽我籲懇之聲、
詩 140:7 主天主施大能拯救我、在爭戰之日、護庇我首、
<h2> 求主莫使仇敵遂欲成謀使之受災
</h2>
詩 140:8 求主莫使惡人得其所欲、莫使其計謀成就、心生驕傲、細拉、
詩 140:9 為魁首以圍困我者、願其口所出之毒言、反辱己身、
詩 140:10 惟願爇炭擲於其身、主使其墮於火中、陷於深坑、不能復起、
詩 140:11 出惡言之人、必不存活在世、強橫之人、禍必追之、至於敗亡、
<h2> 深信主必為貧民伸屈
</h2>
詩 140:12 我知主必為貧乏之人伸冤、必為窮苦之人辨屈、
詩 140:13 善人必讚美主名、正直人必得坐於主前、
詩 141:1 <b>此<u>大衛</u>所作之詩○</b><br/><h2>詩人求主俯聽祈禱使己口無惡言心無惡念</h2> 主歟、我呼籲主、願主速然來臨、我呼籲主、願主垂聽我聲、
詩 141:2 願我之禱告、如香煙達至主前、我舉手祈求、願主視為晚祭、
詩 141:3 求主使我謹守我口、使我謹慎啟唇、
詩 141:4 使我心不偏向讒言、不與作惡者同行惡事、亦不嘗其美食、
<h2> 自言受善人責大有裨益
</h2>
詩 141:5 憑善人責我、我以為恩惠、懲治我、我以為沐首之膏、再三責我、我首決然不避、彼遭患難、我便祈禱、
詩 141:6 彼眾牧伯、顛蹶石間、一聞我言、即以為妙、
詩 141:7 我骨散於墓旁、猶如土壤被人開墾、
詩 141:8 我舉目盼望主我之天主、我惟仰賴主、求主莫傾滅我命、
詩 141:9 保護我脫免行惡者所張之網羅、脫免其所設之機檻、
<h2> 求主使惡人自中己謀
</h2>
詩 141:10 願惡人自陷其網羅、願我得以脫離、
詩 142:1 <b>此<u>大衛</u>在穴中時所作之訓誨詩亦為祈禱詩○</b><br/><h2>詩人遇難哀陳苦情無人扶助以主為業</h2> 我發聲呼籲主、發聲懇切求主、
詩 142:2 我在主前、傾吐我苦情、我在主前陳我患難、
詩 142:3 我喪膽之時、主知我之道途、在我所行之路、仇敵為我暗設網羅、
詩 142:4 求主向我右觀視、無人認識我、我無處避難、無人問我安危、
詩 142:5 我呼籲主、我云、主乃護衛我者、我在世間時、以主為生業、
<h2> 於主前復陳己苦求主解脫稱頌主名
</h2>
詩 142:6 求主俯聽我哀求、我卑微特甚、逼迫我者皆強於我、求主救我使我脫離、
詩 142:7 求主導我出幽囚、我即稱讚主名、主以恩待我、善人必環繞我、
詩 143:1 <b>此<u>大衛</u>所作之詩○</b><br/><h2>求主俯聽祈禱莫行嚴察</h2> 願主俯聽我祈求、側耳聽我籲懇、按主之真實公義、以應允我、
詩 143:2 求主莫追詰 追詰或作審鞫僕人、因在主前無人得稱為義、
詩 143:3 仇敵逼迫我、欲將我命置於塵埃、使我如久亡之人、居於幽暗、
詩 143:4 我喪膽消魂、中心驚駭、
<h2> 念主所行望主之恩心神迫切如乾壤望雨
</h2>
詩 143:5 我追想昔日、思維主之一切所作、默念主手所為、
詩 143:6 我向主舉手、我心羨慕主、如旱地之盼雨、細拉、
詩 143:7 求主速然應允我、我心神憔悴、莫掩面不顧我、不然、我與入墓之人無異、
<h2> 求主施恩示以當行之道更求主拯之於敵
</h2>
詩 143:8 我倚賴主、求主使我清晨得聽主之恩言、我心中仰望主、求主指示我以當行之路、
詩 143:9 求主救我脫離仇敵、因我賴主得蔭庇、
詩 143:10 主乃我之天主、求主訓示我以遵行主之旨、願主至善之神、引我履平直道途、
詩 143:11 求主為主之名、使我蘇醒、按主之公義、使我脫離苦難、
詩 143:12 我為主之僕、求主施恩、誅殺我仇敵、滅絕一切逼迫我之人、
詩 144:1 <b>此<u>大衛</u>所作之詩○</b><br/><h2>詩人讚主因主誨以能戰護之禦敵</h2> 當讚美我所倚賴如磐之主、因訓我臂善於爭戰、使我手 手原文作指善於攻擊、
詩 144:2 主施恩於我、護庇我如保障、如鞏固之城、解救我、護衛我如盾、我惟倚賴主、主使我民 我民或作列邦服於我下、
<h2> 世人何足算
</h2>
詩 144:3 主歟、世人為誰、主竟垂念之、人子為誰、主竟眷顧之、
詩 144:4 世人有如虛幻、其年壽如影易逝、
詩 144:5 願主使天下垂、主即降臨、捫山、使山起煙、
<h2> 求主擊散仇敵拯救己身
</h2>
詩 144:6 願主閃電、使敵人奔逃、願主發矢、使敵人迷亂、
詩 144:7 自上伸手、救援我脫離大水、脫離異邦人之手、
詩 144:8 彼眾口出誑言、右手盡奸詐、
詩 144:9 天主歟、我必唱新詩歌頌主、彈十弦琴頌揚主、
詩 144:10 主施恩惠、拯救列王、救援僕人<u>大衛</u>、脫離兇刃、
詩 144:11 求主拯救我、援解我脫離異邦人之手、彼眾口出誑言、右手盡奸詐、
<h2> 求主賜福於國使國民共享昇平
</h2>
詩 144:12 求主使我男子幼年剛強、如栽培之樹木、使我女子容貌美麗、如殿角雕刻之石柱、
詩 144:13 使我倉庫豐盈、百穀充足、使我羊群在我郊野、孳生千萬、
詩 144:14 使我牛群肥壯、使我無傷無失、在街市無哀哭之聲、
詩 144:15 凡有國蒙如此恩惠者、乃為有福、凡有民敬耶和華為天主者、乃為有福
詩 145:1 <b>此<u>大衛</u>所作之頌美詩○</b><br/><h2>立志恆頌主</h2> 皇皇我天主、我必頌揚主為至上、我必永遠讚美主名、
詩 145:2 我日日讚美主、永遠頌揚主名、
<h2> 惟主至大主之大德異跡傳揚萬代
</h2>
詩 145:3 主為至大、極當頌揚、主之大德深妙莫測、
詩 145:4 世世頌美主之作為、代代傳揚主之大能、
詩 145:5 我默念主之榮耀威嚴、默念主之奇跡、
詩 145:6 主所行之事、至大可畏、人人皆當稱頌、我必宣揚主至大之功能、
詩 145:7 人當極力讚主所施之大恩、永遠記念、並歌頌主之公義、
詩 145:8 惟主發慈愛、施憐憫、時常容忍、大賜恩惠、
詩 145:9 主施恩於萬民、憐恤所創造之萬物、
<h2> 主恩及萬物萬物皆讚主
</h2>
詩 145:10 主所創造之萬物、皆讚美主、主所選之虔誠人、悉讚美主、
詩 145:11 傳述主國之榮耀、宣揚主之大能、
詩 145:12 以主之能力、並主國之榮耀威嚴、傳於世人、
<h2> 主國永存萬物歸主治
</h2>
詩 145:13 主之國為永遠之國、主執掌之權衡、世世無盡、
詩 145:14 凡傾仆者、主必扶之、凡拳曲者、主必直之使立、
詩 145:15 萬類皆舉目仰望主、主隨時使其得食、
詩 145:16 主普施恩惠、使群生得飽、
<h2> 主至公至慈凡求主者主必與近成其所願
</h2>
詩 145:17 凡主所行、盡皆公義、凡主所為、無不仁慈、
詩 145:18 凡呼籲主者、即誠心呼籲主者、主必與之相近、
詩 145:19 敬畏主者、主必成就其心願、俯聽其懇求而拯救之、
詩 145:20 敬愛主者、主皆保護、惟彼惡人、主悉翦滅、
<h2> 復立志讚主
</h2>
詩 145:21 我口出言讚美主、惟願凡有血氣者、皆讚美主之聖名、至於永遠、
詩 146:1 <h2>立志畢生頌美主勸人莫恃世人</h2> 阿勒盧亞、我心當頌揚主、
詩 146:2 我生存之時、必頌揚主、歌頌我天主、至於終身、
詩 146:3 爾曹休倚君王、休賴世人、彼皆不能施救、
詩 146:4 其氣一斷、即歸塵埃、其計謀即日泯滅、
詩 146:5 蒙<u>雅各</u>之天主扶助、仰望主其天主者、斯人便為有福、
<h2> 主全能至公至仁至義人所宜賴
</h2>
詩 146:6 主造天地與海及其間之萬物、守誠實至於永遠、
詩 146:7 主為受屈者伸冤、賜食於餓者、使捆縛 捆縛或作俘囚者得釋、
詩 146:8 主使目盲者能視、主使拳曲者能直、主喜愛善人、
詩 146:9 主保護客旅、扶助孤寡、使惡人之道路彎曲、
<h2> 主永世為王
</h2>
詩 146:10 主永遠為王、<u>郇</u>乎、爾之天主為王、世世無盡、阿勒盧亞、
詩 147:1 <h2>勸人稱讚主因主眷祐選民</h2> 阿勒盧亞、歌頌我天主、斯為至妙、頌揚實為至美、理所當然、
詩 147:2 主重建<u>耶路撒冷</u>、<u>以色列</u>族被驅散之人、咸復集之以歸、
詩 147:3 主醫治心中憂傷之人、裹傅其患處、
詩 147:4 主計眾星之數、一一稱道其名、
<h2> 主智能無邊
</h2>
詩 147:5 我主至大、能力無邊、主之智慧、無窮無盡、
詩 147:6 主扶起謙卑之人、降卑惡人至於塵埃、
詩 147:7 爾曹當歌詩稱謝主、彈琴歌頌我天主、
<h2> 主使天作雲下雨養育萬物
</h2>
詩 147:8 主以雲遮天、為地備雨、使山生長百草、
詩 147:9 賜食於走獸、賜食於嗁鳴之小鴉、
詩 147:10 馬有大力、非主所悅、人能疾行、非主所喜、
詩 147:11 惟喜悅敬畏主者與盼望主恩之人、
詩 147:12 <u>耶路撒冷</u>乎、當稱讚主、<u>郇</u>乎、當頌揚爾天主、
<h2> 降福選民
</h2>
詩 147:13 因主使爾門之扃堅固、賜福於爾中居民、
詩 147:14 使爾境內平康、又賜嘉麥以飽爾民、
<h2> 主降命地皆承化
</h2>
詩 147:15 降命在地、其言迅速頒行、
詩 147:16 降雪如綿、撒霜如灰、
詩 147:17 降冰雹如塊、誰能當其寒冷、
詩 147:18 主一發命、冰即消化、主使風吹、水即流動、
<h2> 以聖道律法訓迪選民
</h2>
詩 147:19 主以聖道教諭<u>雅各</u>族、以典章法律指示<u>以色列</u>民、
詩 147:20 主未嘗如此待異邦人、因主之法律、彼實不知、阿勒盧亞、
詩 148:1 <h2>天使與天上萬象宜頌主</h2> 阿勒盧亞、爾曹當從天上頌揚主、在高處當頌揚主、
詩 148:2 主之諸使者、皆當頌揚主、主之眾軍、皆當頌揚主、
詩 148:3 日月、當頌揚主、發光之列星、當頌揚主、
詩 148:4 諸天上之天、當頌揚主、天上之雲漢、當頌揚主、
詩 148:5 此皆當頌揚主名、因主一發命便皆造成、
詩 148:6 此皆為主設立、直至永遠、主已定命、不許踰越、
<h2> 地上萬物宜頌主
</h2>
詩 148:7 爾曹當從地上頌揚主、
詩 148:8 蛟龍滄海、冰雹雪霧、遵主命之狂風、
詩 148:9 諸山眾嶺、結果之樹木、與一切柏香木、
詩 148:10 野獸六畜、昆蟲飛鳥、
<h2> 一切世人宜頌主
</h2>
詩 148:11 世人列王、以及萬民、公候以及世間牧伯、
詩 148:12 壯男少女、耆老孩童、
詩 148:13 此皆當頌揚主名、惟主名為至上、主之榮耀、上顯在天、下彰在地、
詩 148:14 主使選民力量強盛、敬畏主之一切虔誠人、即與主相近之<u>以色列</u>民、皆因此頌揚、阿勒盧亞、
詩 149:1 <h2>勸選民頌主</h2> 阿勒盧亞、當唱新詩歌頌主、在虔誠人之會中頌揚主、
詩 149:2 <u>以色列</u>人、當因造之之主歡欣、<u>郇</u>城之居民、當因其大君喜樂、
<h2> 主向選民大施恩寵
</h2>
詩 149:3 當手舞足蹈頌揚主名、擊鼓彈琴歌頌主、
詩 149:4 因主喜愛己民、救拔謙卑之人、使之尊榮、
詩 149:5 虔誠人得榮光皆喜樂、在床榻歡呼、
<h2> 主使選民有權勢
</h2>
詩 149:6 口中有讚美天主之言、手中執兩刃之刀、
詩 149:7 以報仇在列邦、行刑在各國、
詩 149:8 以縲絏拘其君王、以鐵索繫其貴臣、
詩 149:9 以定律懲治之、凡敬主之虔誠人、俱如此得榮耀、阿勒盧亞、
詩 150:1 <h2>當隨在用各種樂器頌主以揚主之大德大能</h2> 阿勒盧亞、爾曹當在主之聖殿頌揚主、當在主榮耀之穹蒼頌揚主、
詩 150:2 當因主大能之事頌揚主、因主之大德無邊頌揚主、
詩 150:3 吹角頌揚主、彈琴鼓瑟頌揚主、
詩 150:4 擊鼓舞蹈頌揚主、揮絃品簫頌揚主、
詩 150:5 用大聲之鐃頌揚主、用和聲之鈸頌揚主、
詩 150:6 凡有血氣者、皆當頌揚主、阿勒盧亞、
箴 1:1 <h2>表箴言之妙用</h2> <u>以色列</u>王<u>大衛</u>子<u>所羅門</u>之箴言、
箴 1:2 欲使人知智慧訓迪、通達哲言、
箴 1:3 承訓以得聰明、秉公、執義、守正、
箴 1:4 使拙者靈明、少者獲知識謀畧、
箴 1:5 哲者聞之、增益學問、明者聞之、開廣智謀、
箴 1:6 使人得明箴言與喻言、得悟智者之詞及其隱語、○
<h2> 勸人敬畏天主信從天主言
</h2>
箴 1:7 敬畏天主、是為智慧之本、愚昧人藐視智慧與訓誨、
箴 1:8 我子、當聽父訓、勿棄母教、
箴 1:9 視為爾首之華冠、項之金索、
<h2> 惡人誘人有多計切勿從之
</h2>
箴 1:10 我子、惡人若誘爾、切勿依從、
箴 1:11 如彼曰、爾我同行、我欲設伏殺人流血、無故立謀、以害無辜者、
箴 1:12 生吞之如示阿勒、 示阿勒有譯黃泉有譯陰府有譯墳墓彼雖正直、我亦害之、  彼雖正直我亦害之或作將彼全然吞滅使如已下墓之人、
箴 1:13 從而多獲珍寶、以奪取之貨財、充盈我室、
箴 1:14 爾可與我同儕所有均分、爾我共有一囊、
箴 1:15 我子、勿與彼同行一道、禁止爾足、勿履其徑、
箴 1:16 彼足速行以作惡、疾趨以殺人流血、
箴 1:17 設網而羽族見之、則網徒設、
箴 1:18 斯人乃設伏以害己身、 以害己身原文作以流己之血立謀以傷己命、
箴 1:19 凡貪非義之利者、俱行此道、非義之利、致人喪命、○
<h2> 上智召人歸正人竟弗聽
</h2>
箴 1:20 上智在通衢宣呼、在街市揚聲、
箴 1:21 在諠譁之路頭大聲而呼、在城門之口在城中發言、
箴 1:22 曰、爾拙者悅於拙、侮慢者樂於侮慢、愚者厭惡知識、將至何時、
箴 1:23 我督責爾、爾當歸而受教、我將以我神賦爾、 我將以我神賦爾或作我將向爾吐露我之心意以我言示爾、
<h2> 弗聽者必遘禍
</h2>
箴 1:24 我呼爾、爾不聽、我舉手、人不以為意、
箴 1:25 我一切勸教之言、爾皆背棄、不受我之督責、
箴 1:26 故爾遭遇災害、我必哂之、可懼之事、臨及爾身、我必笑之、
箴 1:27 可懼之事、臨若狂風、災害至如暴風、爾遭患難、受窘迫、
箴 1:28 斯時呼籲我而我不應、尋求我而不得遇、
箴 1:29 因厭惡知識、不以畏主為悅、
箴 1:30 不受我勸導、藐忽我一切督責、
箴 1:31 故必依其道而得果報、依其謀而受報應、 原文作故必食其道之果由其謀而得飽
箴 1:32 拙者違逆、必致喪命、愚者淫佚、必致滅亡、
箴 1:33 惟聽我者、必安然而居、必享平康、無禍可畏、
箴 2:1 <h2>受教言者必明理達道</h2> 我子、爾若聽受我言、以我誡命存記於心、
箴 2:2 傾耳聽智慧言、專心求明哲、
箴 2:3 呼求明理、聲言欲得明哲、
箴 2:4 索之若銀、尋之若寶、
箴 2:5 則爾必明敬畏主之理、必獲知天主之道、
箴 2:6 因天主賜人智慧、知識明哲、皆由天主之口而出、
箴 2:7 主為正直者存福祉、 福祉或作救恩行止無過者、主護之如盾、
箴 2:8 主保公義之路、護虔誠者之道、
箴 2:9 爾亦必明平正、公義、正直、及一切善道、
箴 2:10 智慧若入爾心、爾以知識為美、
箴 2:11 智謀必保爾、明哲必護爾、
箴 2:12 救爾於惡道、救爾脫於言辭乖戾之人、
<h2> 免為惡人所誘淫婦所惑必得行善道義路
</h2>
箴 2:13 彼離正直之道、欲行幽暗之路、
箴 2:14 樂於作惡、喜惡者之妄為、
箴 2:15 其路偏僻、其徑邪曲、
箴 2:16 明哲亦救爾脫於淫婦、脫於諂言之遊女、 遊女原文作外女
箴 2:17 彼離棄幼年之夫、忘其天主之約、
箴 2:18 其家下臨死域、往彼之徑、即奔陰靈之徑、
箴 2:19 凡入其家者、不得復回、不獲生命之道、
箴 2:20 明哲必使爾行善人之道、守義人之路、
箴 2:21 正直人得居於地、完全人恆於地上而存、
箴 2:22 惟彼惡人、必見絕於地、悖逆 悖逆或作奸詐下同者必由地而被黜、
箴 3:1 <h2>勸人從教</h2> 我子、勿遺忘我之教誨、爾心當謹守我命令、
箴 3:2 因必使爾得長壽、亨遐齡、獲平康、
箴 3:3 勿使仁慈誠實以離爾、當繫於爾項、銘於爾心、
箴 3:4 爾若如此、則必在天主與人前蒙恩寵、視為明哲、 視為明哲或作凡事亨通
<h2> 宜誠心賴主毋恃己長
</h2>
箴 3:5 當一必賴主、勿恃己明、
箴 3:6 爾無論行何道、當思念主、則主必使爾道途平直、
箴 3:7 毋自視為智者、當敬畏主、遠離惡事、
箴 3:8 此為爾治身之良藥、使爾百骸充髓、
<h2> 宜以富厚奉主
</h2>
箴 3:9 由爾貲財獻禮物於主、並薦土產之初實者、以此敬主、
箴 3:10 則爾之倉廩必得充盈、爾之壓酒處新酒必流溢、
<h2> 宜忍受懲責
</h2>
箴 3:11 我子、主責爾、勿輕視、主譴爾、勿喪膽、
箴 3:12 蓋主責其所愛者、如父督責所悅之子、
<h2> 智慧至寶其益莫大
</h2>
箴 3:13 得智慧、得明哲者、此人則為有福、
箴 3:14 積智慧勝於積銀、智慧利大、勝於精金、
箴 3:15 貴於珍珠、爾一切財寶、不足與之比、
箴 3:16 右手操持長壽、左手操持富貴、
箴 3:17 其道安樂、其徑平康、
箴 3:18 持守智慧者、如得生命之樹、執持智慧者、悉有福、
<h2> 智慧妙用甚廣
</h2>
箴 3:19 主以智慧奠地、以明哲建天、
箴 3:20 以知識裂地脈以出泉源、使高空滴露、
箴 3:21 我子、當守智慧智謀、必常在爾目中、
箴 3:22 保養爾性靈、為爾項之華飾、
箴 3:23 則必安然行道、爾足不致顛蹶、
箴 3:24 爾寢臥必酣寐、無所畏懼、
箴 3:25 不懼可驚之災忽至、亦不懼惡人群來加害、 亦不懼惡人群來加害或作禍患臨及惡人爾亦不懼
箴 3:26 蓋爾賴主、主必護爾、免爾之足陷入網羅、
<h2> 宜盡力行善
</h2>
箴 3:27 人若應得善待、爾手有力能施、則施之勿緩、
箴 3:28 人有所求、爾家中若有、則勿對之曰且去、明日復來、我將予爾、
箴 3:29 爾鄰與爾安居、勿設謀以加害、
<h2> 勿與人爭
</h2>
箴 3:30 人不害爾、爾勿無故與之爭、
箴 3:31 勿妒強暴者、勿悅其一切道塗、
箴 3:32 蓋乖戾者主所惡、正直者主所悅、
箴 3:33 主必降災於惡人之家、賜福於義者之室、
<h2> 善人主降之福惡人主降之災
</h2>
箴 3:34 侮慢者主必哂笑、謙遜者主必施以恩寵、
箴 3:35 智者得榮、愚者受辱、
箴 4:1 <h2>勸人聽訓</h2> 眾子、須聽父訓、宜傾聽、以得明哲、
箴 4:2 我誨爾之道至美、勿棄我教、
箴 4:3 我幼弱時、父愛我、母慈我、猶獨生之子、
<h2> 自言曾受庭訓
</h2>
箴 4:4 父誨我曰、爾心當存念我言、恪守我命、則可得生、
箴 4:5 當求智慧、當得明哲、不可遺忘、不可偏離我口所言、
箴 4:6 勿棄智慧、智慧則保爾、須愛智慧、智慧則護爾、
箴 4:7 智慧為首善、務必購求、在所欲得之中、以明哲為要、
箴 4:8 尊崇智慧、則使爾升高、懷念智慧、則使爾尊榮、
箴 4:9 必使爾首如冠華冠、如戴榮冕、
箴 4:10 我子、聽受我言、如此、可享遐齡、
箴 4:11 我以智慧之道教爾、導爾行正直之路、
箴 4:12 爾行時、步履不致躊躇、爾雖疾趨、亦不致顛蹶、
箴 4:13 執持訓誨、不可遺失、當恪守之、蓋此為爾之生命、
<h2> 毋履惡人之途
</h2>
箴 4:14 勿入邪者之途、勿履惡人之路、
箴 4:15 避之勿由、遠之而去、
箴 4:16 惡人若不行惡、不遑寢寐、不陷害人、不暇合目、
箴 4:17 所食之餅、非義而取、所飲之酒、強暴而得、
箴 4:18 義者之道、如旭日之光、久而愈明、直至日中、
箴 4:19 惡人之途、猶如幽暗、不自知觸於何物而顛、
箴 4:20 我子、聽我言、傾耳聆我語、
<h2> 宜守訓毋忘
</h2>
箴 4:21 當恆在目前、永存於心、
箴 4:22 得之者得生命、 或作凡承領者可得生命亦如良藥、可治全體、
<h2> 內宜自守外宜自持
</h2>
箴 4:23 當操守爾心、較操守一切更甚、蓋心乃生命之源、
箴 4:24 爾口勿出詭詐、爾唇勿發乖謬、
箴 4:25 爾眼勿斜視、爾目當直觀、
箴 4:26 思爾足可履之徑、爾之道俱當正直、
箴 4:27 勿偏於左、勿偏於右、爾足當離惡道、
箴 5:1 <h2>守智為務戒淫為要</h2> 我子、聽我智慧言、傾耳聆我明哲語、
箴 5:2 俾爾心存智謀、俾爾口 口原文作唇藏哲言、
箴 5:3 淫婦甘言如滴蜜、其口較油更滑、
箴 5:4 終必苦如茵蔯、利同兩刃之刀、
箴 5:5 其足下趨死地、其步離示阿勒  示阿勒見一章十二節小註不遠、
箴 5:6 生命之道不履、其徑變遷無定、不慮終局、
箴 5:7 眾子歟、務必聽我、勿棄我口所言、
箴 5:8 爾之途當遠離之、勿近其室之門、
箴 5:9 恐爾之榮 榮或作精力為他人所敗、恐爾之年為殘忍者所促、
箴 5:10 恐爾之貨財為外人所得、爾劬勞所獲者、在他人之家、
箴 5:11 恐爾身精力衰敗時、因爾之終局號泣、
箴 5:12 曰、哀哉、我厭棄訓誨、心中藐視督責、
箴 5:13 不聽師言、不向教我者傾耳、
<h2> 須自檢約毋縱淫慾
</h2>
箴 5:14 我幾乎在群眾、在大會、遭遇諸禍、 遭遇諸禍或作受諸責罰
箴 5:15 爾當飲己坑所蓄之水、飲己井上湧之水、
箴 5:16 使爾泉源漲溢於外、使爾溪河流於街衢、
箴 5:17 獨歸於爾、並無他人與爾分用、
箴 5:18 爾享己泉為福、 爾享己泉為福或作爾之泉必得福惟悅爾幼年之佳耦、
箴 5:19 視若麀鹿、可愛可悅、擁抱之樂、常饜爾心、恆加戀慕、甚為親切、
箴 5:20 我子、何眷戀淫婦、何狎暱妓女、 妓女原文作外女
箴 5:21 因人之道途、俱在主之目前、人之所行一切路徑、主悉鑒察、
<h2> 惡者自取罪戾
</h2>
箴 5:22 維彼惡人、其孽自累、其罪如索纏之、
箴 5:23 昏迷過甚、不受訓誨、故必死亡、
箴 6:1 <h2>毋輕為中保</h2> 我子、如爾為友作保、或為外人之事擊掌、  擊掌亦作保之義
箴 6:2 則爾口之言累爾、爾口之言執爾、
箴 6:3 我子、爾既陷於人手、當如是行以自救、速往伏祈爾鄰、
箴 6:4 勿閉目寢睡、勿合睫安眠、
箴 6:5 以自救為務、如鹿脫於獵者之手、如鳥脫於羅禽者之手、
<h2> 毋怠惰
</h2>
箴 6:6 怠惰者歟、爾往觀蟻之動作、可得智慧、
箴 6:7 彼無帥無督無長、
箴 6:8 猶知夏時備食、穡時斂糧、
箴 6:9 怠惰之人、爾偃息將至何時、爾寢臥何時方起、
箴 6:10 爾若且睡片時、再寢片時、又叉手偃臥片時、
箴 6:11 貧窮臨爾、速如行旅、缺乏及爾、迅如武士、
<h2> 毋播爭端
</h2>
箴 6:12 匪類惡徒、一舉一動、口出妄言、
箴 6:13 以目斜挑、以足示意、以指指點、
箴 6:14 中心乖戾、恆謀不法、播散爭端、
箴 6:15 故災害勿臨之、倏然敗壞、無術可治、○
<h2> 七惡為主所憎
</h2>
箴 6:16 主所惡者有六、並其心所厭者共有七、
箴 6:17 目驕傲、舌詭譎、手流無辜人之血、
箴 6:18 心籌惡謀、足趨惡道、
箴 6:19 言誑妄證、於兄弟中播散爭端、○
<h2> 聽從訓言受益良多
</h2>
箴 6:20 我子、當守父命、勿棄母教、
箴 6:21 擊之於心、垂之於項、
箴 6:22 行時則導爾、寢時則保爾、醒時則語 語或作諭爾、
箴 6:23 蓋命令乃燈、訓迪乃光、警教督責乃生命之道、
<h2> 淫之為害甚大
</h2>
箴 6:24 保爾不為惡婦所惑、不受淫婦諂言之害、
箴 6:25 爾心勿戀其色、勿為其目 目原文作睫所迷、
箴 6:26 妓女能使人窮乏、僅賸一餅、淫婦索人之寶貴生命、
箴 6:27 抱火於懷、衣豈不焚、
箴 6:28 履於爇炭、足豈不灼、
箴 6:29 淫人妻者亦若是、凡捫之者斷非無罪、
箴 6:30 人因餓竊物以充饑、人雖不藐視、
箴 6:31 若被執則償七倍、或盡出家中所有以償之、
箴 6:32 淫人妻者甚為無知、行此者必喪己命、
箴 6:33 受毀傷、被凌辱、其恥不得洗矣、
箴 6:34 因其夫 知之、必嫉憾忿怒、報怨之時、決不寛宥、
箴 6:35 爾予金以贖必不許、雖餽多禮必不允、
箴 7:1 <h2><u>所羅門</u>勸人宜與智親拳拳服膺</h2> 我子、當恪守我言、以我命令存記於懷、
箴 7:2 謹守我命令、則可得生、守我教誨、如守眸子、
箴 7:3 繫之於指、銘之於心、
箴 7:4 謂智慧曰、爾乃我妹、稱明哲為戚屬、
箴 7:5 如是、可保爾不為淫婦所誘、不為諂言之外婦所惑、
箴 7:6 我曾由我室之窗中、由櫺間觀望、
箴 7:7 則見在愚拙少年中、有一少者更無慧心、
箴 7:8 遊行於衢、近淫婦之巷隅、行至其家之路、
箴 7:9 或在薄暮黃昏、或在夜間晦暗之中、
<h2> 自言曾見淫婦乖巧誘人少年受惑
</h2>
箴 7:10 有婦相遇、妝飾如妓、心甚狡詐、
箴 7:11 終日笑言戲謔、不受約束、不息足於家、
箴 7:12 有時在衢、有時在市、在路隅以俟、
箴 7:13 婦攜少者、與之接吻、面無羞恥、謂之曰、
箴 7:14 我今獻平安祭、今日償願、
箴 7:15 特出以迎爾、求見爾面、幸而遇爾、
箴 7:16 我之床榻、鋪以花褥、及文繡之毯、來自<u>伊及</u>、
箴 7:17 我己以沒藥、沈香、桂皮、薰我之床、
箴 7:18 爾來、我儕可以愛情相語、相戀歡樂、至於明旦、
箴 7:19 我夫離家、出行遠道、
箴 7:20 手執銀囊、必至望日始歸、
箴 7:21 婦多巧言以誘之、以唇之媚詞惑之、
箴 7:22 少者忽焉隨之、如牛就宰地、如陷於為罰愚者所備之縲絏、 如陷於為罰愚者所備之縲絏或作如愚者往受縲絏之罰
箴 7:23 受傷如箭刺肝、如禽鳥速入網羅、不知終致喪命、
<h2> 勸人毋迷於淫婦之途
</h2>
箴 7:24 眾子歟、今當聽我、聆我口中之言、
箴 7:25 勿縱爾心、偏於其途、勿迷於其徑、
箴 7:26 蓋被其傷仆者不少、被其殺害者甚眾、
箴 7:27 入其室、即登往示阿勒  示阿勒見一章十二節小註下死地之路、
箴 8:1 <h2>智慧警教世人</h2> 智慧大呼、明哲發聲、
箴 8:2 立道旁之高處、通衢之所、
箴 8:3 在城門側、在城門前、出入之處、宣言曰、
箴 8:4 惟爾諸人、我呼爾曹、我向世人揚聲曰、
箴 8:5 拙者當學明哲、蠢者心當覺悟、
<h2> 智慧言語真實中正
</h2>
箴 8:6 我啟口所言、乃至善至正、爾其聽之、
箴 8:7 我口述真實、我唇惡詐偽、
箴 8:8 我口之言皆公義、毫無乖謬偏曲、
箴 8:9 凡智者必以為明、凡得知識者必以為正、
箴 8:10 寧受我訓、不受白銀、得知識、勝得精金、
<h2> 智慧為至寶
</h2>
箴 8:11 智慧較珍珠尤美、一切可慕者、不足與之比擬、
箴 8:12 我智慧與明哲同居、才智之謀畧、我所尋得、
箴 8:13 敬畏主即惡惡也、驕傲、狂妄、邪道、乖謬之口、皆我所厭惡、
箴 8:14 我有謀畧、我有真見、我具明哲、我有權力、
<h2> 智慧之妙用
</h2>
箴 8:15 帝王治國俱恃我、人君立公義之法亦恃我、
箴 8:16 侯伯與顯者、及世之士師、悉恃我秉權、
箴 8:17 愛我者、我亦愛之、尋求我者、必尋得我、
箴 8:18 富貴在我、恆久之財與公義亦在我、
箴 8:19 我之結果、愈於精金鍊金、我之出產、愈於佳銀、
箴 8:20 我行公義之路、履正直之徑、
箴 8:21 使愛我者得有貨財、使其府庫充盈、
<h2> 太初之先智慧已與主同在
</h2>
箴 8:22 在主道 道或作造化之始、我為主所有、即在太初、在造物之先、
箴 8:23 在萬世之先、在元始、尚未有地、我已被立、 被立或作受膏
箴 8:24 未有深淵、未有大水之泉源、我已先生、
箴 8:25 山嶽尚未奠定、岡陵尚未有之先、我已先生、
箴 8:26 主尚未造大地田野及寰宇之高壤、我已在矣、
箴 8:27 主創造穹蒼、使空氣四周涵蓋大淵、我已同在、
箴 8:28 主在上鋪張天雲、使淵泉洶湧、
箴 8:29 為海定限、使水不越岸、並立大地之根基、
箴 8:30 其時我與主偕在為巧匠、日日為主所悅、 日日為主所悅或作日日喜悅不勝恆踴躍於主前、
箴 8:31 踴躍於主之寰區、亦甚喜悅世人、
箴 8:32 今眾子、當聽我言、凡守我道者福矣、
<h2> 智慧致福宜切求之
</h2>
箴 8:33 當聽訓誨、以得智慧、不可違棄、
箴 8:34 凡聽我、日待於我門、侍於我門柱之側者、斯人便為有福、
箴 8:35 得我者得生命、並蒙主之恩寵、
箴 8:36 失我者害己命、凡憾我者即愛死亡、
箴 9:1 <h2>智慧延請愚人</h2> 智慧建室、鑿其七柱、
箴 9:2 宰牲調酒、肆筵設席、
箴 9:3 遣婢登邑之高處呼曰、
箴 9:4 誰為拙者、可入此、又對無知者曰、
箴 9:5 爾來食我之餅、飲我所調和之酒、
箴 9:6 拙者棄拙、行於明哲之道、則可得生、
<h2> 歷申訓誨
</h2>
箴 9:7 譴責侮慢者、反受凌辱、規勸惡人者、反被詬詈、
箴 9:8 勿規勸侮慢者、恐彼憾爾、若規勸智慧者、則必愛爾、
箴 9:9 授道於智人、其智必加、指示義人、其學必進、
箴 9:10 敬畏主乃智慧之始、識至聖之主即是明哲、
箴 9:11 爾必因我得享遐齡、爾年壽必增、
箴 9:12 如爾有智慧、則智慧於爾有益、如爾侮慢、則自任其咎、○
<h2> 愚婦之行醜惡致禍
</h2>
箴 9:13 愚婦笑言戲謔、 戲謔或作諠譁蚩蒙昏昧、毫無所知、
箴 9:14 或坐己家之門、或在邑之高處之座、
箴 9:15 呼旅人、即直行其道者、曰、
箴 9:16 誰為拙者、可入此、又對無知者曰、
箴 9:17 竊水甚甘、盜餅有味、
箴 9:18 不知寓其室者盡陰靈、為其客者下入示阿勒  示阿勒見一章十二節小註之深處、
箴 10:1 <h2>善惡對舉垂為箴言</h2> <u>所羅門</u>之箴言如左、智慧之子、使父喜樂、愚昧之子、為母所憂、
箴 10:2 非義之財、無所裨益、惟公義始能救人於死、
箴 10:3 善人、主祐之不饑、惡人、主使之不得所欲、
箴 10:4 經營手惰者必貧、手勤者必富、
箴 10:5 夏時斂者乃賢子、穡時寢者為不肖子、
箴 10:6 善人首戴福祉、惡人口含很毒、
箴 10:7 善人之名、必為人所讚、惡人之名、必遺臭腐爛、
箴 10:8 必慧者聽受命令、口愚者 口愚者或作口出愚言者必陷於禍患、
箴 10:9 履正直道者、必安步無懼、行邪曲路者、必致敗露、
箴 10:10 以目示意者、必使人懷憂、多言之愚人、必陷於禍患、
箴 10:11 善人之口乃生命之源、惡人之口含很毒、
箴 10:12 憾足以起爭端、愛足以掩諸過失、
箴 10:13 明哲人之口有才智、無知者之背受仆責、
箴 10:14 智者懷藏知識、愚者之口速致敗亡、
箴 10:15 富人貲財、如其堅城、貧人缺乏、常臨危境、
箴 10:16 善人經營、致得生命、惡人結果、無非罪戾、
箴 10:17 守訓誨者乃從生命之道、棄督責者必致迷妄、 或作守訓誨者示人生命之道棄督責者使人迷妄
箴 10:18 匿憾者口必言誑、讒毀人者為愚昧、
箴 10:19 多言難免有罪、緘口者可謂有智、
箴 10:20 善人之言、 言原文作舌有如佳銀、惡人之心、所值無幾、
箴 10:21 善人之口、教養人多、愚者因無知而死、
箴 10:22 主若降福、人始致富、並不使兼增憂慮、
箴 10:23 愚者行邪若戲、明哲之人、恆存智慧、
箴 10:24 惡人所懼、必臨及其身、善人所欲、主必賜之、
箴 10:25 惡人歸於無有、如狂風之疾過、惟善人有基永存、
箴 10:26 怠惰之人、使遣之者難忍、如醯傷齒、如煙薰目、
箴 10:27 敬畏主者、得享遐齡、惡人之年壽、必致短折、
箴 10:28 善人得其所望而樂、惡人所冀、必致空虛、
箴 10:29 主之道、正直人視為鞏固之城、惟惡者以為可懼、
箴 10:30 善人永不遷移、惡人不得居於世、
箴 10:31 善人之口、滋生智慧、乖謬之舌、斷之勿疑、
箴 10:32 善人之唇、出言致悅、惡人之口、吐辭乖戾、
箴 11:1 <h2>善惡對舉垂為箴言</h2> 詐偽之權衡、為主所惡、公平之鈞石、 鈞石或作權物之石為主所悅、
箴 11:2 人驕矜必致取辱、謙遜者可謂有智、
箴 11:3 正直人為己之端方所導、悖逆 悖逆或作奸詐下同者必因己之邪曲敗亡、
箴 11:4 值震怒 震怒或作施刑之日、貨財無益、惟善德能救人於死、
箴 11:5 德備者之途、必因己善而平直、惡人必因己惡而傾仆、
箴 11:6 正直者為己善所拯、悖逆者為己惡所執、
箴 11:7 惡人既死、其望盡絕、不義者所冀、亦必盡絕、
箴 11:8 善人脫於患難、惡人至而代之、
箴 11:9 邪惡者以口陷人、因善人之智慧、乃得拯救、
箴 11:10 善人享福、舉邑喜樂、惡人滅亡、民皆歡呼、
箴 11:11 城因正直人祝福則高堅、因惡者妄言則傾圮、
箴 11:12 無知者侮慢同人、明哲人緘默不言、
箴 11:13 往來談人是非者、必洩人之秘事、惟心誠者必隱人之私情、
箴 11:14 無政治、民必隕墮、議士多、國乃平康、
箴 11:15 為外人作保者、必受害不淺、不好作保者、 不好作保者原文作不好擊掌者可平安無事、
箴 11:16 淑美之女得尊榮、努力之男得貨財、
箴 11:17 仁慈者加增己益、殘忍者擾害己身、
箴 11:18 惡人經營、所得虛幻、播善種者、必獲真實果報、
箴 11:19 恆心行善者、必得生命、專意作惡者、必致死亡、
箴 11:20 心乖謬者、為主所惡、行正直路者、為主所悅、
箴 11:21 惡人歷世、無不受罰、善人苗裔、必得脫免、 或作惡人後嗣不得免罪善人苗裔必得拯救
箴 11:22 女美而無知、猶如金環戴於豕鼻、
箴 11:23 善人所欲惟善、惡人所盼望、俱干主怒、
箴 11:24 有散財者反增添、有惜財過度者反致貧乏、
箴 11:25 好施舍者、必得饒裕、潤澤人者、必得潤澤、
箴 11:26 藏糧不糶者、民必詛之、惟糶之者、民必為之祝福、
箴 11:27 求善者必獲恩、謀惡者惡必臨身、
箴 11:28 恃己財者必隕墮、善人茂盛 茂盛或作發旺如 樹之葉、
箴 11:29 擾害己家者、所得惟風、 所得惟風或作所得必虛空如風愚者必役於智者、
箴 11:30 善人之果、即生命樹之果、能得人者為明哲、
箴 11:31 善人在世、尚不免受報、況惡人與罪人乎、
箴 12:1 <h2>善惡對舉垂為箴言</h2> 人喜訓誨即喜知識、惡督責者乃愚人、
箴 12:2 善人必蒙主施恩、設詭計者主必定罪、
箴 12:3 人恃惡不得堅立、善人之本、永不動移、
箴 12:4 淑女如夫之冕、啟羞之婦、使夫難堪、如骨已朽、
箴 12:5 善人所懷者公義、惡人所謀者詭譎、
箴 12:6 邪惡人之出言、乃暗害人命、正直人之議論、乃以拯救人、
箴 12:7 惡人傾覆、歸於無有、善人之家、恆久穩立、
箴 12:8 人必循己智慧而被稱譽、心乖者被人藐視、
箴 12:9 居卑而自役、愈於自大而乏食、
箴 12:10 善人矜恤牲畜、惡人心懷殘忍、
箴 12:11 耕己田者得飽食、從閑蕩人者乏慧心、
箴 12:12 惡人為惡、如喜入惡網、善人之本必鞏固、 又作惡人貪得不義之人所羅者惟善人之本無不鞏固
箴 12:13 惡人因口中愆尤而陷禍、惟善人得脫患難、
箴 12:14 人必以口德之果報、足享嘉福、天主必循人手所為、施報於人、
箴 12:15 愚人視己道為正、智慧者聽人勸誨、
箴 12:16 愚人若怒、隨即顯露、忍辱者達人也、
箴 12:17 素言真者、必述公義之辭、素言誑者、必作假證、
箴 12:18 有出言如以刃刺人者、惟智人之言如良藥、
箴 12:19 真言永立、誑言立廢、
箴 12:20 謀惡者終必心覺自欺、勸人和睦者必得喜樂、
箴 12:21 善人遭禍、無足為患、惡人遇災、充以憂慮、 或作無禍可臨於善人惡人充以災害
箴 12:22 誑言為主所惡、行真實者為主所悅、
箴 12:23 達人自藏所識、愚人之心、自是其愚、
箴 12:24 作事殷勤者、必得轄人、經營怠惰者、必為人役、
箴 12:25 人心有所慮、則煩悶不安、惟良言可使之暢適、
箴 12:26 善人以道示於人、惡人之途迷乎己、
箴 12:27 惰者不燔所獵、勤者必多得財寶、
箴 12:28 善義之道、終有生命、善義之徑、引至不死、
箴 13:1 <h2>善惡對舉垂為箴言</h2> 智子受父教、侮慢者不聽督責、
箴 13:2 人必因口德之果報享福、悖逆者必因所好者得凶報、 悖逆者必因所好者得凶報或作悖逆者之所欲皆強暴
箴 13:3 守口者保生命、多言者必致敗亡、
箴 13:4 惰者心欲而不得、勤者必得心意滿足、 必得心意滿足或作必有贏餘
箴 13:5 善人惡誑言、惡人行動、可恥可羞、
箴 13:6 道正者必為善所護、獲罪者必為惡所敗、
箴 13:7 有自顯為富者而一無所有、有自稱為貧者而廣有貲財、
箴 13:8 人有貲財、有時可用以贖命、貧者乃免聽叱咤之言、
箴 13:9 善人之光、長明可悅、 或作善人之燈明朗可悅惡人之燈、必致熄滅、
箴 13:10 人恃驕泰、常啟爭端、聽勸言者、則為有智、
箴 13:11 不勞而得之財必耗、操作而積者 操作而積者或作用手積蓄者必增、
箴 13:12 望而不得、使心憂傷、所欲既遂、如得生命之樹、
箴 13:13 藐視教言者、必致敗亡、敬畏誡命者、必得善報、
箴 13:14 智者之教誨、即生命之源、可使人脫於致死之網羅、
箴 13:15 明哲為美、使人蒙恩、悖逆者所行之道艱難、
箴 13:16 凡達人所行、俱憑知識、愚者則揚己拙、
箴 13:17 奸使陷人於禍患、忠使猶如良藥、
箴 13:18 輕勿教誨者、必貧窮受辱、謹守誡言者、必得尊榮、
箴 13:19 所欲得遂、心覺甘美、去惡遷善、愚人所惡、
箴 13:20 與智人接交 接交或作來往者、必得智慧、與愚人為侶者、必致敗亡、
箴 13:21 禍災必追逐惡人、善人必蒙主善報、
箴 13:22 善人遺業子孫、惡人貲財、存為善人所用、
箴 13:23 貧者耕田、可得多糧、用財過度、必致消耗、 用財過度必致消耗或作有人因無義而見滅
箴 13:24 不忍以杖撲子、反為惡子、惟愛子者專加督責、
箴 13:25 善人得食以飽、惡人之腹必枵、
箴 14:1 <h2>善惡對舉垂為箴言</h2> 智婦建立家室、愚婦親手毀之、
箴 14:2 行正直者敬畏主、行邪曲道者藐視主、
箴 14:3 愚人狂傲、口招杖責、哲人之言、可保其身、
箴 14:4 家若無牛、則槽空虛、糧食豐裕、俱恃牛力、
箴 14:5 素不言誑者、作證必實、素言誑者、作證必妄、
箴 14:6 侮慢者求智不得、明哲者易得知識、
箴 14:7 爾至愚人前、不聞其有智言、 又作爾不聞愚人口出智言爾當遠之
箴 14:8 達者之智、在明己道、愚者之拙、在乎自欺、
箴 14:9 愚人獲罪、自取訕笑、 或作愚人以罪為戲惟正直之人、乃蒙喜悅、
箴 14:10 心懷愁苦、惟己能知、心有喜樂、人難同覺、
箴 14:11 惡者之家必傾、義者之幕必興、
箴 14:12 有一道、人以為正、不知終為趨死之道、
箴 14:13 有笑而反為心傷、有樂而終變憂戚、
箴 14:14 心逆者因其行為、種種受報、善人與之遠離、 善人與之遠離或作善人亦循己之所為而得賞
箴 14:15 愚者聞言必信、哲人凡事謹慎、 凡事謹慎原文作自慎步履
箴 14:16 哲人警懼而離惡事、愚人狂妄、毫無忌憚、
箴 14:17 易怒者妄為、設詭計者見惡、
箴 14:18 拙者守愚為業、智者以智為冕、
箴 14:19 惡者鞠躬於善人之前、罪人伺候於義者之門、
箴 14:20 人貧乏則鄰里亦惡之、人富厚則愛之者眾、
箴 14:21 侮慢友朋者則為有罪、愛憐貧乏者則為有福、
箴 14:22 為人謀惡者即自欺、為人謀善者必蒙恩寵、必遇誠實、
箴 14:23 諸事劬勞、無不有益、唇舌多言、必致貧乏、
箴 14:24 智而富、其財適增其榮、愚而富、其財適加其愚、
箴 14:25 真證能救人命、妄證必言誑 以害人、
箴 14:26 人敬畏主、即有堅實之期望、其子孫必得護庇、
箴 14:27 敬畏主即生命之源、可使人脫於致死之網羅、
箴 14:28 君王之尊榮在乎民多、掌權者之敗由於失民、
箴 14:29 忍怒者大有明哲、性躁者易顯愚拙、
箴 14:30 人心溫良則身爽、人心嫉妒則骨朽、
箴 14:31 欺壓貧人者、即侮造之之主、尊主者必矜憫窮民、
箴 14:32 惡人行惡而見逐、善人臨死而有望、
箴 14:33 明哲人之智慧、懷藏於心、愚者衷之所有、立顯於外、
箴 14:34 善義使邦興、過惡使國辱、
箴 14:35 哲臣蒙王之恩、愚僕遭主人之怒、
箴 15:1 <h2>善惡對舉垂為箴言</h2> 答言溫和則息怒、語言暴戾則激怒、
箴 15:2 智者言語、善用知識、 善用知識或作使人以知識為美愚者之口、傾吐其癡、
箴 15:3 主之目、遍處鑒察善人惡人、
箴 15:4 溫良之言、猶如生命之樹、暴戾之辭、使人心傷、
箴 15:5 藐父訓者愚、守誡言者智、
箴 15:6 善人之家、多藏貨財、 多藏貨財或作多有恆久之財惡人獲利、終受擾累、 終受擾累或作終必消滅
箴 15:7 智者之口、 口原文作唇宣傳知識、愚者之心、毫無定見、
箴 15:8 惡人之祭祀、為主所惡、正直人之祈禱、為主所悅、
箴 15:9 惡人之道、為主所惡、尋求善義者、為主所愛、
箴 15:10 棄正道者、必受嚴刑、惡督責者、必致死亡、
箴 15:11 示阿勒、  示阿勒見一章十二節小註亞巴頓、 亞巴頓與示阿勒義同尚在主之洞鑒、況世人之心乎、
箴 15:12 侮慢之人、不悅聽勸戒、不親就於智人、
箴 15:13 心樂則面容歡笑、心憂則神色慘淡、
箴 15:14 哲人之心、樂求知識、愚人之口、好出癡言、
箴 15:15 受患難者 或作貧窮人日憂、有歡心者恆享宴樂、
箴 15:16 多有貨財、煩擾不安、不如少有而畏主、
箴 15:17 食肥牛而相憾、不如食蔬菜而相愛、
箴 15:18 遽怒者啟爭端、緩怒者可息訟、
箴 15:19 惰者之道、如有荊棘之籬、正直人之路、盡為平坦、
箴 15:20 智子使父悅、愚人藐視母、
箴 15:21 無知者以愚為樂、哲人直行正道、
箴 15:22 不與人議、所謀必廢、集眾議、事乃成、
箴 15:23 人對答合宜、自覺喜悅、應時之言、何其美哉、
箴 15:24 智者有生命之道而上昇、得離在下之示阿勒、  示阿勒見一章十二節小註
箴 15:25 主必拆毀驕人之室、安定嫠婦之田界、
箴 15:26 惡念主所厭惡、良言主視為潔、
箴 15:27 貪利者擾害己家、惡賄者必得生存、
箴 15:28 善人之心、思維何以應對、惡者之口、直吐邪惡、
箴 15:29 主遠離惡人、俯聽善人之祈禱、
箴 15:30 光輝射目則心悅、佳音入耳則神爽、 原文作光輝悅目佳音潤骨
箴 15:31 聽生命之督責者、必居於智慧人中、
箴 15:32 棄教誨者輕忽己命、聽勸教者必得明哲、
箴 15:33 敬畏主即智慧之督責、欲得尊榮、必先謙遜、
箴 16:1 <h2>善惡對舉垂為箴言</h2> 心中謀事在人、允人祈求在主、
箴 16:2 人之所行、於己目中視為潔、惟主鑒察人心、
箴 16:3 以爾之事託主、則爾之所圖謀、必得成立、
箴 16:4 凡主所造者、俱適其用、造惡人、日至以降罰、
箴 16:5 心驕者主所惡、其子其孫、難免有罪、
箴 16:6 罪愆以矜憫誠實得赦、敬畏主則可避惡、
箴 16:7 人之道途若蒙主悅、主則使其仇敵亦與之和、
箴 16:8 以義而得者雖少、勝於不義而得之大財、
箴 16:9 人心籌畫其道、導其步履者乃主、
箴 16:10 君言當如神語、聽訟之時、其口不可差謬、
箴 16:11 公平之稱與權衡、為主所定、囊中一切權物之石、亦主所制、
箴 16:12 君王當憎行惡、 或作行惡之君王當憎惡蓋國位以義而立、
箴 16:13 公義之詞、王當悅納、言正直者、王當喜愛、
箴 16:14 王怒如奉遣殺人之使、惟智者能使之息、
箴 16:15 王色喜悅、則可望保全生命、其恩如雲之作將降秋霖、
箴 16:16 獲智慧勝於獲金、獲明哲愈於獲銀、
箴 16:17 正直人之途、遠乎諸惡、守己道者、保其生命、
箴 16:18 心驕必敗、氣傲必躓、
箴 16:19 心卑者與謙遜人來往、勝於與驕傲者分財、
箴 16:20 慎事者獲益、恃主者有福、
箴 16:21 心具智慧者、得稱明哲、口善勸誨者、可增人學問、
箴 16:22 得明哲者、如得生命之源、愚者之教亦愚、
箴 16:23 心具智慧者、口出達言、能以言 言原文作唇增人學問、
箴 16:24 良言如蜂房之蜜、甘於心、益於身、
箴 16:25 有一道、人以為正、不知終為趨死之道、
箴 16:26 勞者勞苦謀食、蓋口腹迫之、
箴 16:27 惡徒謀惡、如掘陷阱、口中若有火燃、
箴 16:28 乖謬者啟爭端、挑事 挑事或作談人是非者間密友、
箴 16:29 兇惡者誘惑其友、引之行不善之道、
箴 16:30 合目以圖奸計、閉唇以決惡謀、
箴 16:31 皓首如華冕、行善道者方可得之、
箴 16:32 不遽怒者愈於勇士、治 治或作服己心者愈於取城、
箴 16:33 置籤於懷、 懷或作器定事在乎主、
箴 17:1 <h2>善惡對舉垂為箴言</h2> 餚饌盈室而人爭、不如乾餅一方而人和、
箴 17:2 明哲之奴、必治主人之不肖子、亦在主人眾子中、得分遺業、
箴 17:3 鍊銀者鼎、鍊金者爐、鑒察人心者乃主、
箴 17:4 行惡者聽詐言、言誑者信惡語、
箴 17:5 戲笑貧人者、即侮造之之主、幸人災禍者、不得免罪、
箴 17:6 孫如老者之冕、父乃子之榮、
箴 17:7 愚者大言不相宜、況君子誑言、豈非更不宜乎、
箴 17:8 賄賂在餽者 餽者或作受者目中、視如寶玉、無論何往 何往或作誰受無不利、
箴 17:9 掩蓋人愆者、可謂尋求和愛、重提人過者、必致間友、
箴 17:10 以一言警智者、勝於加百杖於愚者、
箴 17:11 叛逆之人、惟自招禍、必有嚴厲之使者、奉遣以懲之、
箴 17:12 寧遇失子之母熊、莫遇愚者適行愚妄、
箴 17:13 以惡報善者、災害不離其家、
箴 17:14 爭端之起、如水之破隙、故爭競未發之先、當止之、
箴 17:15 以惡人為善、以善人為惡、斯二者主所憎、
箴 17:16 愚者既無頴悟、執金於手以市智慧、亦屬徒然、
箴 17:17 朋友之愛尋常、救急終需兄弟、
箴 17:18 無知之人、輕易應許、為鄰作保、
箴 17:19 好爭者喜罪、高立家門者必敗、
箴 17:20 心乖謬者不得福、言反覆者必遇害、
箴 17:21 生子愚昧、必懷殷憂、愚者之父、難以喜樂、
箴 17:22 心樂身爽、心憂骨枯、
箴 17:23 惡人從人懷中受賄賂、以致偏斷是非、
箴 17:24 明哲人目前有智慧、愚者之目、 視智慧在地極、
箴 17:25 愚子使父愁煩、使母憂苦、
箴 17:26 人行義反加刑罰、牧伯行正、反加撲責、俱為不善、
箴 17:27 寡言語者則為有知識、性溫良者則為明哲、
箴 17:28 愚人若默、亦視為智、閉口不言者、亦視為哲、
箴 18:1 <h2>善惡對舉垂為箴言</h2> 與眾俱異者、惟縱己欲、所行衝冒、違諸善謀、
箴 18:2 愚者不喜達道、惟喜顯露己意、
箴 18:3 惡人來、輕忽隨來、無恥者至、羞辱同至、
箴 18:4 達人之言如深水、智慧之泉源如湧流之河、
箴 18:5 聽訟庇惡、以直為枉者非善、
箴 18:6 愚者之言啟爭端、其口招撲責、
箴 18:7 愚者之口自致敗亡、其辭累及己身、
箴 18:8 挑事 挑事或作談人是非之人、其言雖如笑談、亦深入人之心懷、 其言雖如笑談亦深入人之心懷或作其言人聽之視如肥甘深入心懷
箴 18:9 作事怠惰者、與奢侈費財者無異、
箴 18:10 主之名如鞏固之臺、善人速登、得蒙覆庇、
箴 18:11 富人之財如鞏固之城、自視如崇高之垣、
箴 18:12 人心倨傲、必速敗亡、欲得尊榮、必先謙遜、
箴 18:13 人聽言未畢、而先妄應、是為愚拙、必蒙恥辱、
箴 18:14 人有疾、心使忍之、 或作人心安泰可以忍疾心若憂傷、孰能當之、
箴 18:15 哲者之心、求得知識、智者之耳、欲聽道學、
箴 18:16 人之禮物、可以為之開道、引之至高位者前、
箴 18:17 人有詞訟、先至者訴其由、雖似理直、必待後至者之訴、方可究察、
箴 18:18 憑籤止息爭訟、亦可使強者解紛、
箴 18:19 弟犯兄長、欲復和好、較取鞏固之城尤為不易、解息兄弟之爭端、較折高樓之門楗更難、
箴 18:20 人必因所言者得果報、口唇所出、必反於身、
箴 18:21 生死之關係、在乎出言、珍重言語、必得善果、
箴 18:22 得淑女為妻、即為獲福、亦可謂蒙恩於主、
箴 18:23 貧者卑辭以求、富者厲言以答之、
箴 18:24 泛交眾人、必致受害、然有時朋友較兄弟更親、
箴 19:1 <h2>善惡對舉垂為箴言</h2> 貧者行動正直、勝於富者言乖且愚、
箴 19:2 心無知則不善、 或作作事心急毫無定見亦為不善足急者易蹶、
箴 19:3 人愚而道不通、心遂怨主、
箴 19:4 人富厚則朋友增多、一貧乏則密友相離、
箴 19:5 妄證者不得免罪、言誑者不得避患、
箴 19:6 好揮霍者、諂之者多、好餽禮者、人俱欲與之交、
箴 19:7 人而窮乏、即兄弟皆惡之、朋友更遠之、人縱有言以許、切切望得、亦無所得、 人縱有言以許切切望得亦無所得或作雖以言遍求於人而無人應允
箴 19:8 獲智慧者愛生命、守達道者得福祉、
箴 19:9 妄證者不得免罪、言誑者必致敗亡、
箴 19:10 愚者享逸樂、非所宜也、況奴轄主乎、
箴 19:11 明達人必懲忿、赦宥人過、即為己榮、 即為己榮或作必得讚譽
箴 19:12 王之震怒、如獅之咆哮、其恩如露之降於草、
箴 19:13 不肖之子、為父之災、好爭之妻、如屋漏水滴、
箴 19:14 宅第貲產、為祖父所遺、賢德之妻、為主所賜、
箴 19:15 怠者惟思酣寢、惰者必致饑餓、
箴 19:16 守誡命者、守己生命、不慎其道者必死、
箴 19:17 矜憫貧人、即如貸金於主、所給者必償、
箴 19:18 子不肖當責之、蓋尚有可望、但爾心不可願其死、
箴 19:19 暴怒者必致遭刑、爾若宥之、 彼必再犯、不免再宥、
箴 19:20 爾當聽勸教、受訓誨、終則為有智、
箴 19:21 人心多謀、惟主之旨方立、 方立或作方為堅定
箴 19:22 人施仁慈、令人愛慕、貧者 誠實、勝於 富人誑詐、
箴 19:23 敬畏主、使人得保生命、得足食度日、不遇災害、
箴 19:24 惰者着手於盂、即取食於口、亦憚煩勞、
箴 19:25 爾撲責侮慢者、則愚人知警、勸教明哲者、則愈明於道、
箴 19:26 欺父逐母、乃可恥可羞之子、
箴 19:27 我子、人所教爾者、如使爾棄哲言、切勿聽之、
箴 19:28 匪類作證、 或作妄證者戲笑公義、惡者悅邪慝、如口之甘 甘或作好吞美食、
箴 19:29 刑罰為侮慢者而備、鞭撲為愚者之背而備、
箴 20:1 <h2>善惡對舉垂為箴言</h2> 酒使人侮慢、醴使人諠譁、凡好酒無度者、甚為無智、
箴 20:2 王之威怒、如獅之咆吼、犯之者自取罪戾、
箴 20:3 安居無爭者、必得尊重、凡愚者必啟爭端、
箴 20:4 惰者憚寒、不勤耕種、迨至穡時、乞而不得、
箴 20:5 智謀藏於人心、不測若深淵、惟明哲者乃汲之、
箴 20:6 自誇其仁者甚眾、誠實 誠實或作忠信之人、最為難得、 最為難得原文作誰能遇之哉
箴 20:7 行真實方為義人、其後嗣亦必享福、
箴 20:8 王坐行鞫之位、以其目驅散一切惡人、
箴 20:9 誰能云、我心清、我潔無罪、
箴 20:10 權衡斗量、不一其制、為主所惡、
箴 20:11 視孩童之動作、亦知其行為清正與否、
箴 20:12 能聞之耳、能見之目、俱主所造、
箴 20:13 勿貪寢、恐致貧乏、當啟目、可得足食、
箴 20:14 購物者、往往云惡也惡也、及去則自誇、
箴 20:15 知識之言、 言原文作唇如黃金、如珍珠、如寶器、
箴 20:16 為外人及遊女 遊女原文作外女作保、必取其衣服器具為質、
箴 20:17 欺人得食、其味甚甘、不知其後如口充以塵沙、
箴 20:18 多籌畫、所謀乃成、欲交戰、先設良策、
箴 20:19 往來談人是非者、必洩人之秘事、多言之人、勿與之交、
箴 20:20 詛父母者、其燈必滅、必處幽暗、
箴 20:21 產業始而易得、終不為福、
箴 20:22 勿言我欲以惡報惡、惟仰望主、主必救爾、
箴 20:23 異制之權、為主所惡、欺詐之衡、甚為不善、
箴 20:24 人之步履、為主所定、人豈能自識其道、
箴 20:25 人造次許願、許願之後始思量、則陷於網羅、
箴 20:26 賢王驅散惡人、嚴厲懲治、如以輪碾壓、
箴 20:27 人之靈性、乃主所賜之明燈、以照中懷所藏、
箴 20:28 王得保全、乃因仁慈誠實、其國位亦因仁慈堅定、
箴 20:29 少者以壯健為榮、老者以白首為尊、
箴 20:30 撲責加傷、痛徹身體、可以去惡、猶如良藥、
箴 21:1 <h2>善惡對舉垂為箴言</h2> 王之心志、在主掌握、隨意引之、如溝洫之水然、
箴 21:2 人之道在己目中視為正、惟主鑒察人心、
箴 21:3 行義秉公、為主所悅、愈於悅獻祭、
箴 21:4 惡者目高心驕、自以為有光、終必取罪、
箴 21:5 殷勤操作者、足致豐裕、急遽經營者、反致匱乏、
箴 21:6 以詐言求財、即自取死、所得者猶如虛氣、
箴 21:7 惡者強暴、不行公義、終必驟亡、
箴 21:8 罪人之道必邪曲、潔者所為必正直、
箴 21:9 寧獨居於房頂、勿與好爭之婦共室、
箴 21:10 惡人心樂人禍、即良朋亦不矜恤、
箴 21:11 侮慢者受撲、則愚者知警、智慧人蒙訓、必增其知識、
箴 21:12 公義之主、鑒察惡人之家、將惡人投於禍患、 或作善人觀惡人之家知惡人必陷於禍患
箴 21:13 塞耳不聽貧人之求、則己有所求、亦不蒙應、
箴 21:14 暗餽禮物、可以止忿、懷中之賄賂、可息大怒、
箴 21:15 行公義事、善人視為可樂、作惡者視為艱難、
箴 21:16 迷失達道者、必居於陰靈之會、
箴 21:17 喜宴樂者、必遭貧乏、好酒好膏者、不能致富、
箴 21:18 必以惡人贖善人、悖逆者必代正直者 受難、
箴 21:19 寧處於曠野、莫與好爭易怒之婦偕居、
箴 21:20 智者之家、積有寶物膏油、愚人速耗所有、
箴 21:21 追求仁義矜恤者、必得生命、仁義、尊榮、
箴 21:22 鞏固之城、勇士所守所倚賴者、惟智者可上而傾之、
箴 21:23 謹守唇舌者、保己命免受災害、
箴 21:24 狂妄驕傲者、名為侮慢、凡事暴怒、狂妄而行、
箴 21:25 惰者不勤操作、致為慾心所殺、
箴 21:26 惰者終日貪圖 而不得、善人 有餘、施舍不吝、
箴 21:27 惡人平素獻祭、猶為可憎、況以惡意而獻之乎、
箴 21:28 妄證者必亡、聽命者 聽命者原文作聽者可恆作證、 恆作證原文作恆言
箴 21:29 惡人無廉恥、正直者謹慎所行、
箴 21:30 人之智慧聰明謀畧、在主前無足稱道、
箴 21:31 集馬以備戰之日、獲勝乃在乎主、
箴 22:1 <h2>善惡對舉垂為箴言</h2> 美名愈於大財、恩寵愈於金銀、
箴 22:2 貧富雜處、 雜處原文作相遇悉為主所造、
箴 22:3 明哲人見害則避、愚拙人冒往遭刑、
箴 22:4 謙遜及敬畏主之果報、即富有、尊榮、生命、
箴 22:5 荊棘網羅、在乖謬者之道、守己命者必遠之、
箴 22:6 教子以當行之道、則至老不離、
箴 22:7 富者轄貧者、貸者為債主之僕、
箴 22:8 播惡者必斂禍、天主震怒、必盡滅之、 天主震怒必盡滅之或作譴責之杖已備
箴 22:9 好周濟以食供貧者、必蒙福祉、
箴 22:10 驅逐侮慢者、爭端必少、爭訟與淩辱之事皆息、
箴 22:11 心喜清潔者、口辭必善、王以之為友、
箴 22:12 主目眷顧有知識者、使詭詐 詭詐或作悖逆者之言、歸於無有、
箴 22:13 怠者嘗曰、衢有獅、我必在途間被殺、
箴 22:14 淫婦之口、有如深阱、干犯主怒者、必陷其中、
箴 22:15 愚存於子之心、以杖撲則可除之、
箴 22:16 虐貧者欲增其所有、是以富加富、終必缺乏、 或作虐貧者反可致富餽富人反致缺乏○
<h2> 勸人存智求道
</h2>
箴 22:17 爾當側耳以聽智者之言、以心領會我之達道、
箴 22:18 守之於心、述之以口、斯為美、
箴 22:19 我今日特示於爾、以使爾仰賴主、
箴 22:20 謀畧及道學、我已為爾再三錄之、
箴 22:21 我示爾真言之實理、使爾能以真言答遣爾者、○
<h2> 勸世箴言
</h2>
箴 22:22 貧者既貧、 或作無勢力者既無勢力勿加淩虐、勿在公庭、 公庭原文作城門欺凌窮苦之人、
箴 22:23 蓋主必伸其冤、凡欺之使其心憂者、主必懲罰、
箴 22:24 遽怒者勿與之交、不懲忿者勿與之偕、
箴 22:25 恐效其道、自陷網羅、
箴 22:26 爾勿擊掌、  擊掌亦作保之義勿為人所負之債作保、
箴 22:27 恐爾不能償、人則奪爾所臥之床、
箴 22:28 昔時之田界、爾先人所定者、不可遷移、
箴 22:29 爾見人作事殷勤、可逆料其將侍於王前、必不久居賤人之中、 不久居賤人之中原文作不侍於賤人之前
箴 23:1 <h2>勸世箴言</h2> 爾與長者 長者或作王侯同席、必慎思在爾前者為誰、 必慎思在爾前者為誰或作必慎爾面前一切
箴 23:2 如爾貪食、莫若以刀置於喉、 或作爾若不自戒則冒險如以刀置於喉
箴 23:3 勿貪其珍饈、蓋宴非善宴、
箴 23:4 勿專於求富、勿視己為哲、
箴 23:5 爾豈可為轉瞬即無之貨財勤勞乎、貨財速去、如空中飛鷹、似乎有翼、 或作爾豈可注目於貨財乎貨財速歸無有似乎有翼如空中飛鷹
箴 23:6 勿坐吝嗇人之席、勿貪其珍饈、
箴 23:7 蓋其心思如何、為人即如何、雖謂爾曰、請食請飲、其意不誠、
箴 23:8 爾所食者必致復哇、爾道謝之美詞亦徒然、
箴 23:9 愚人前勿論道、恐藐視爾之達言、
箴 23:10 勿遷移古時所定之田界、勿侵奪孤子之田畝、
箴 23:11 蓋報其仇者具有全能、必懲爾以伸其冤、
箴 23:12 爾當專心受訓誨、側耳聽智言、
箴 23:13 不可不督責爾子、爾若以杖撲之、後必不致於取死、
箴 23:14 爾若以杖撲之、可救其生命、 生命或作靈魂必不致墮示阿勒、  示阿勒見一章十二節小註
箴 23:15 我子、如爾心存智慧、我心亦喜悅、
箴 23:16 爾口言方正、我衷亦歡樂、
箴 23:17 罪人亨通、勿懷妒嫉、惟當終日敬畏主、
箴 23:18 蓋終有善報、必不失望、
箴 23:19 我子、爾當聽從、當存智慧、當專心行正道、
箴 23:20 沈湎於酒、饕餮於肉者、勿與之交、
箴 23:21 蓋貪飲貪食者、必致貧乏、好寢者必衣敝衣、
箴 23:22 當聽生爾之父、勿輕忽爾之老母、
箴 23:23 當求得真理、智慧、訓誨、達道、永守莫失、 莫失原文作不鬻
箴 23:24 善人之父必大樂、生子智慧、必因之歡悅、
箴 23:25 爾當使爾父母歡悅、使生爾者喜樂、
箴 23:26 我子、當一心歸我、爾目當注 注或作悅我示爾之道、
箴 23:27 妓女如深坑、淫婦如窄阱、
箴 23:28 伏藏若賊、使世間增悖逆之人、
箴 23:29 誰有禍、誰有災、誰啟爭、 啟爭或作爭訟誰憂慮、誰無故受傷、誰目紅赤、
箴 23:30 非深夜飲酒、常來求調和之酒者乎、
箴 23:31 酒醇而紅、在杯顯其美色、下咽暢適、爾勿戀之、
箴 23:32 蓋終必害爾如蛇噬、傷爾如虺毒、
箴 23:33 必使爾目注淫婦、心思邪僻、 或作使爾目視異怪使爾心懷顛倒
箴 23:34 必使爾如寢於海中、臥於桅頂、
箴 23:35 必使爾曰、人雖撻我、我不痛、人雖傷我、我不覺、我何時醒、仍復求酒、
箴 24:1 <h2>勸世箴言</h2> 惡人亨通、勿妒之、勿羨與之偕處、
箴 24:2 因其心懷奸險、口出毒言、
箴 24:3 家室建立、俱由智慧、家室堅定、俱憑明哲、
箴 24:4 屋中充滿諸類寶貴之貨財、皆以知識、
箴 24:5 智者有能、識者力強、
箴 24:6 爾欲戰、必先設良策、議士多、或可獲勝、
箴 24:7 愚人視智慧、高不可及、故在公庭、 公庭原文作城門不敢啟口、
箴 24:8 暗謀行害者、人必稱為邪惡人、
箴 24:9 愚者所謀、皆為罪孽、侮慢之人、眾所甚惡、
箴 24:10 爾遭難之日若畏怯、爾力亦衰微、
箴 24:11 被曳於死地者、爾當拯之、將見殺戮者、爾不可不救護、
箴 24:12 爾若諉曰、此我所不知、爾當思鑒察人心者必明曉、保爾生命者必洞悉、必按人所行者施報於人、
箴 24:13 我子、爾食蜂房之蜜、以其味美、甘於爾腭、
箴 24:14 爾心得智慧、亦當視為若是、爾得智慧、終有大益、必不至於失望、
箴 24:15 惟爾惡人、勿窺善人之家、勿擾其居、
箴 24:16 蓋善人雖七蹶而復興、惡人終陷於禍、
箴 24:17 爾敵傾覆、不可欣喜、彼顛蹶時、爾心勿歡樂、
箴 24:18 爾若歡樂、恐主見之不悅、由彼遷怒於爾、
箴 24:19 為非者得意、勿懷不平、惡人亨通、勿生妒嫉、
箴 24:20 蓋惡人終無善報、惡者之燈必滅、
箴 24:21 我子、當畏主而尊王、勿與叛逆之人交、
箴 24:22 因其災忽至、主與王降罰、孰能先知、○
箴 24:23 以下之箴言、亦先賢所遺者、聽訟時、瞻徇情面、 瞻徇情面或作以貌取人甚為不善、
箴 24:24 斷理曲者為理直、 原文作謂惡人曰爾乃善者庶民詛之、國人怨之、
箴 24:25 懲責 惡人者、必得人悅、人為之祝嘏、必臨其身、
箴 24:26 以真言應對、猶如與人接吻為禮、
箴 24:27 爾先在外理爾事、在田經營農務、然後建室、
箴 24:28 勿妄證陷鄰、勿以言欺人、
箴 24:29 勿言人待我如何、我亦待人如何、我必循其所行而報之、
箴 24:30 惰者之田、愚者之葡萄園、我曾經歷、
箴 24:31 見荒草遍地、荊棘叢生、墻垣傾圮、
箴 24:32 我見而思之、觀而自警悟曰、
箴 24:33 爾若且寢片時、再寐片時、又叉手偃臥片時、
箴 24:34 則貧窮臨爾、速如行旅、匱乏及爾、迅如武士、
箴 25:1 <h2>論君數端</h2> 此以下亦<u>所羅門</u>之箴言、<u>猶大</u>王<u>希西家</u>之臣所集者、
箴 25:2 隱事乃天主之榮、察事乃君王之榮、 或作萬理奧秘天主之榮作事審察君王之榮
箴 25:3 天之高、地之厚、王之心、皆不可測、
箴 25:4 除滓於銀、銀工則用以製器、
箴 25:5 除惡人於王前、其位則以義而堅、
箴 25:6 勿於王前自尊、勿立於位大者 位大者或作顯者之所、
箴 25:7 爾在尊者前、 爾在尊者前原文作在爾目所觀之尊者前與其有人令爾退、不如有人謂爾曰、請爾上、
<h2> 論爭端
</h2>
箴 25:8 勿急出與人爭、恐終受人辱、而爾無所能為、
箴 25:9 爾與鄰訟、勿洩他人之密事、
箴 25:10 恐聽者責爾、貽羞不已、
箴 25:11 應時之言、如金果嵌於銀槽、
<h2> 箴言雜記
</h2>
箴 25:12 智者之警教、在願聽者之耳中、如金耳環、如精金之飾、
箴 25:13 忠信之使、令遣之之主人暢懷、如穡時得冰雪、既涼且爽、
箴 25:14 妄自誇詡、言予人而不予、如有風有雲而雨不降、
箴 25:15 恆忍可以使君納諫、柔言可以挽回固執、 柔言可以挽回固執原文作柔舌可以折骨
箴 25:16 爾得蜜、食勿越度、恐多食而吐、
箴 25:17 爾往友家勿煩數、恐其厭爾惡爾、
箴 25:18 妄證陷人者、如斧如刀如利箭、
箴 25:19 遭患難時、恃不忠誠之人、如食恃朽齒、行恃跛足、
箴 25:20 向傷心之人謳歌、如寒時解衣、如鹼上傾醋、
箴 25:21 敵饑則食之、敵渴則飲之、
箴 25:22 爾如此以待之、猶以爇炭置於其首、而主必賞爾、
箴 25:23 北風致雲雨、讒言 讒言原文作隱舌致怒色、
箴 25:24 寧獨居於房頂之隅、勿與好爭之婦共室、
箴 25:25 佳音來自遠方、如以冷水予渴者飲、
箴 25:26 善人於惡人前傾躓、如泉渾井濁、
箴 25:27 食蜜過多非善、考所難考者、亦必徒難、
箴 25:28 人不制其心、如城毀無垣、
箴 26:1 <h2>箴言雜記</h2> 夏時雨雪、穡時降雨、皆非所宜、愚者得榮亦若是、
箴 26:2 無故之詛言無驗、如燕雀飛過而不見、 或作無故之詛言應於本身如燕雀飛回故巢
箴 26:3 鞭為馬而備、勒為騾而備、杖為愚者之背而備、
箴 26:4 愚人言癡、爾勿應之、恐爾亦癡、與彼無異、
箴 26:5 愚人言癡、亦有時當應之、恐彼自視為智、
箴 26:6 以事託愚人、必致受害、猶如自斷其足、
箴 26:7 跛者之足、空存無用、愚者口述箴言亦若是、
箴 26:8 以尊榮賜愚人、如將寶石包而委於瓦礫、 如將寶石包而委於瓦礫或作如以石繫於射石之機絃
箴 26:9 愚人口述箴言、猶醉人手執荊棘、
箴 26:10 愚者好爭、擾累一切、塞愚者之口、則阻其獲罪、
箴 26:11 愚者行愚、行而復行、猶如犬食、吐而復食、
箴 26:12 爾見人自視為智、試較之愚人、愚人尚可冀其明悟、
箴 26:13 怠者常言、塗有猛獅、衢有壯獅、
箴 26:14 怠者輾轉於床、如門動轉於樞、
箴 26:15 怠者着手於盂、即取食入口、亦憚煩勞、
箴 26:16 惰者自視為智、過於善應對者七人、
箴 26:17 游行而理不干己之爭端、如人執犬耳、
箴 26:18 人欺鄰里、謂我乃戲謔、猶顛狂人拋擲槍箭與殺人之器、
箴 26:19 a
箴 26:20 不增薪柴火必滅、無挑事 挑事或作談人是非之人爭必息、
箴 26:21 炭燃生熱、薪起火焰、好爭者之滋事亦若是、
箴 26:22 挑事 或作談人是非之人、其言雖如笑談、亦深入人之心懷、 其言雖如笑談亦深入人之心懷或作其言人聽之視如肥甘深入心懷
箴 26:23 口吐溫言、心懷奸惡、如以劣銀包瓦器、
箴 26:24 敵人以口文飾、惟衷懷詐譎、
箴 26:25 其言雖善、爾勿信之、蓋其心藏可惡之端有七、
箴 26:26 彼以詐掩恨、其惡終必顯露於會中、
箴 26:27 人掘阱自陷其中、轉石反損己身、
箴 26:28 誑言者必惡己所損害之人、口出諂言者必思害人、
箴 27:1 <h2>箴言雜記</h2> 勿自誇明日之事、蓋今日遇何事、爾尚不知、
箴 27:2 勿以己口自誇、待他人誇爾、勿以己唇自讚、待外人讚爾、
箴 27:3 石甚重、沙亦非輕、愚人之怒、較此二者更重、
箴 27:4 人之怒酷烈、人之忿狂暴、 狂暴或作如水橫流人之妒嫉、更為難當、 更為難當原文作孰能當之
箴 27:5 暗存愛人之意、不如明責之、 原文作明責愈於隱愛
箴 27:6 友朋痛責、反為忠誠、仇敵接吻、反為詐偽、
箴 27:7 人而飫、雖蜂房之蜜亦厭、人而饑、雖苦物亦甘、
箴 27:8 人而離家遠遊、如鳥離巢飛翔、
箴 27:9 寶膏美香、能悅人心、友朋以誠心相勸亦若是、
箴 27:10 爾之友及爾父之友、不可遺棄、爾遭難時、勿入兄弟之室、親近之鄰里、勝於疎遠之兄弟、
箴 27:11 我子、當求智慧、以悅我心、使我可答譭謗我之人、
箴 27:12 明哲者見害則避、愚拙者冒往遭刑、
箴 27:13 為外人及遊女 遊女原文作外女作保、必取其衣服器具為質、
箴 27:14 晨興、大聲誇讚其友、即是誹謗其友、
箴 27:15 好爭之妻、可比雨時屋漏水滴、
箴 27:16 禁禦之如禦風然、亦如以右手執油滑之物、
箴 27:17 鐵刃礪以鐵、人怒激以人、
箴 27:18 守無花果樹、必得食其實、顧其主人者、必得尊榮、
箴 27:19 人鑒於水、面與面相符、以己心度人心者亦若是、
箴 27:20 示阿勒、  示阿勒見一章十二節小註亞巴頓、 亞巴頓與示阿勒義同無時滿足、人之貪目、永不滿足亦如此、
箴 27:21 鼎可以試驗銀、爐可以試驗金、稱譽可以試驗人、
箴 27:22 爾以杵擣麥於臼、可以去皮、若擣愚人於其間、不能去其愚、
箴 27:23 當勤於畜羊、留意牛群、
箴 27:24 蓋貨財不能長有、冠冕不能存至世世、
箴 27:25 百草黃落、復又發萌、蔬生山間、皆當斂藏、
箴 27:26 翦羊毛可以製衣、鬻牡山羊之價、可以購田、
箴 27:27 並有牝山羊乳、足供爾與爾家屬所食、亦足供爾婢女所用、
箴 28:1 <h2>箴言雜記</h2> 惡人雖無人追襲、亦遁逃、惟善人毅然如獅、
箴 28:2 邦亂則多主迭更、有一明哲具知識者、可長治國、
箴 28:3 以貧虐貧、如暴雨沖糧、無有所存、
箴 28:4 棄法者譽惡人、守法者敵惡人、
箴 28:5 作惡之人、不明何者為公義、尋求主者、無所不明、
箴 28:6 富而行邪曲道、不如貧而正直、
箴 28:7 守律法者為賢子、結交饕餮者致父羞、
箴 28:8 貸金取利、增益其財者、所積之財、必為濟貧者所得、
箴 28:9 不德律法者、其祈禱為主所厭惡、
箴 28:10 誘正直人行惡道者、必自陷於阱、惟誠實者必得福、
箴 28:11 富人自視為智、貧者明哲、能洞觀之、
箴 28:12 善人得志、 得志原文作歡樂人以為多榮、惡人有權、 有權原文作興起人皆避匿、
箴 28:13 隱諱己過者、必不亨通、認過而改者、必蒙矜恤、
箴 28:14 恆謹懼者、則為有福、剛愎其心者、必陷於害、
箴 28:15 暴君轄制貧民、如咆哮之獅、饑餓之熊、
箴 28:16 無知之君、多行暴虐、不貪財利者、必享遐齡、
箴 28:17 殺人流血者、其心驚惶、奔於陷阱、無人能阻之、
箴 28:18 行正直者、可得拯救、從邪曲道者、必顛蹶於路、 必顛蹶於路或作必陷於坑阱
箴 28:19 耕耘其田者、必得飽食、從閒惰之人 閒惰之人或作虛妄之人者、必受窘乏、
箴 28:20 誠實之人、必得多福、急圖豐富者、難免有罪、
箴 28:21 瞻徇情面、甚為不善、有時因少許之餅、至於犯法、 至於犯法或作竟廢公義
箴 28:22 目貪之人、急求富有、不知窮乏終必臨之、
箴 28:23 勸責人者、後 後或作終得恩寵、較諂媚者尤多、 或作勸責人者後得人之喜悅勝於諂媚者一時得人喜悅
箴 28:24 竊父母之財、自言無罪者、斯人與盜同流、
箴 28:25 心驕者激爭端、惟恃主者必得恩澤、
箴 28:26 師心自用者愚昧、行以智慧者得救、
箴 28:27 濟貧者不致缺乏、佯為不見 貧人者、多受咒詛、
箴 28:28 惡人興起、人多藏匿、惡人敗亡、善人增多、
箴 29:1 <h2>箴言雜記</h2> 人屢受譴責、仍強厥項、必忽敗亡、無法可治之、
箴 29:2 善人增多、 增多或作尊貴民則欣喜、惡人秉權、民則歎息、
箴 29:3 好智者使父悅、狎妓者必傷財、
箴 29:4 王秉公義、使國堅立、受賄者 受賄者或作增稅者敗之、
箴 29:5 人諂諛人、如設網羅絆其足、
箴 29:6 惡人犯罪、自投網羅、惟善人歡呼喜樂、
箴 29:7 義者知為貧者伸冤、惡人置若罔聞、
箴 29:8 侮慢之人、煽惑闔城起爭端、智者能息人之忿怒、
箴 29:9 智者與愚者爭、惑怒或笑、終不能使之和順、
箴 29:10 良善之人、兇暴者憾之、正直者求救其命、
箴 29:11 愚者有所不悅、立吐其心、智者能自隱忍、
箴 29:12 秉權者聽誑言、其臣僕必皆邪惡、
箴 29:13 貧乏者與殘刻者雜居於世、此二者之目、俱蒙主光照、
箴 29:14 王秉誠實為貧民伸冤、其國位必永堅立、
箴 29:15 杖撲與督責、可使子益智慧、放縱之子、致母羞辱、
箴 29:16 惡人加增、罪孽亦增、善人終必見其傾仆、
箴 29:17 督責爾子、則彼使爾得安、亦使爾心樂、
箴 29:18 若無默示、民則妄為、謹守律法者、即為有福、
箴 29:19 但以言責奴、奴必不服、雖明知而亦不應、
箴 29:20 爾見人言語急躁、試較之愚者、愚者尚可冀其明悟、
箴 29:21 人養育其奴、自幼待之逾分、奴終必自視如主人之子、
箴 29:22 易怒者啟爭端、遽忿者增罪愆、
箴 29:23 人驕傲必致卑降、 原文作人之驕傲必使其卑降心謙者必得尊榮、
箴 29:24 與盜分贓者即惡己命、蓋雖聽人咒詛、亦不敢以告人、
箴 29:25 畏人過甚、必陷網羅、惟恃主者必得護衛、
箴 29:26 求恩於君者甚多、定人事者惟主、
箴 29:27 為非者善人所憾、行正者惡人所惡、
箴 30:1 <h2><u>雅基</u>之箴言</h2> 此<u>雅基</u>子<u>雅古珥</u>之箴言、即彼所傳於<u>以鐵</u>及<u>烏甲</u>者、
<h2> 言人心無明難測造化之妙
</h2>
箴 30:2 曰、我愚於眾、未有他人之聰明、
箴 30:3 未得 得原文作學智慧、不知聖者之道、  不知聖者之道或作不曉然聖者之知識
箴 30:4 誰昇天又降、誰集風於手、誰包水在雲如在衣、誰奠定地之四極、其名何名、其子之名又何名、爾知之乎、
<h2> 主言純備人不可增
</h2>
箴 30:5 天主之言 言或作道至純、凡倚賴天主者、天主必護之如盾、
箴 30:6 天主之言、爾不可增益、恐天主責爾顯爾為誑者、○
<h2> 自言所求有二
</h2>
箴 30:7 我求主二事、我未死之先、求主賜我、
箴 30:8 使我可避虛偽與誑言、使我不貧不富、惟賜我所需之糧、
箴 30:9 我若富、恐我飽而不認主、云主為誰、我若貧、恐我盜竊、以致妄稱我天主之名、○
<h2> 人雖微賤亦不可刻待
</h2>
箴 30:10 勿於主人前讒其僕、 僕或作奴恐彼詛爾、爾則有罪、
<h2> 四不知足者
</h2>
箴 30:11 有一種人 一種人原文作一世代之人下十二十三十四三節同詛父、不為母祝福、
箴 30:12 有一種人自以為潔、而實未滌其污、
箴 30:13 有一種人目則昂焉、睫則高焉、
箴 30:14 有一種人齒如刀、牙如劍、吞食地上之貧者、人間之窮者、○
箴 30:15 <u>阿路加</u>有二女、恆呼曰、予、予、不知饜者有三、並永不言足者共有四、
箴 30:16 即示阿勒、  示阿勒見一章十二節小註不妊之胎、不存水之地、焚物不止之火、
<h2> 忤逆子必受惡報
</h2>
箴 30:17 藐視父者、輕忽母言不聽者、其目必為谷鴉所啄、鷹雛所噬、
<h2> 不可尋蹤覓跡者有四
</h2>
箴 30:18 我所不能尋者 或作隱於我者有三、並我所不能知者共有四、
箴 30:19 即鷹飛空中之跡、蛇行磐上之跡、舟行海中之跡、男女苟合之跡、
箴 30:20 淫婦之行亦然、縱情慾、滅蹤跡、曰、我未行惡、
<h2> 不可耐者有四
</h2>
箴 30:21 駭世者 或作使世震動者有三、並使世難忍者共有四、
箴 30:22 即奴為王、愚妄者豐富、
箴 30:23 醜女適人、婢續主母、
<h2> 物微而巧者有四
</h2>
箴 30:24 在地有四物、雖微甚巧、
箴 30:25 蟻無力之類、而夏時備食、
箴 30:26 沙番 沙番有譯山鼠弱物、而營窟於磐、
箴 30:27 蝗蟲無王、而分群以出、
箴 30:28 守宮可執之以手、 可執之以手或作行以掌而居於王宮、
<h2> 行有威儀者有四
</h2>
箴 30:29 行而可觀者有三、並步履有威者共有四、
箴 30:30 百獸中最勇猛無所畏避之獅、
箴 30:31 繫腹帶之戰馬、 或作善趨之獵犬牡山羊、並莫能禦之王、 莫能禦之王或作率軍之王
<h2> 毋矜誇毋妄想毋激怒
</h2>
箴 30:32 如爾矜誇妄為、或思維惡念、當以手掩口、
箴 30:33 搖乳則成酪、擊鼻則流血、激怒致爭亦若是、
箴 31:1 <h2><u>利慕伊勒</u>母訓子自守毋縱慾</h2> <u>利慕伊勒</u>王所傳之言、即其母所訓之之箴言、
箴 31:2 曰、我之愛子、我胎所產之子、我許願而生之子、我何以教爾、
箴 31:3 勿貪昵女色、耗盡精力、勿有害王之作為、
箴 31:4 <u>利慕伊勒</u>歟、君王飲清酒、掌權者飲醇醪、 醇醪或作醉人之物下同皆非所宜、
箴 31:5 恐飲而遺忘律例、聽訟枉法、使凡受屈者不得伸冤、
箴 31:6 醇醪可予將亡者飲、清酒可予心憂者飲、
箴 31:7 使其飲之、而忘其貧、不憶其苦、
箴 31:8 爾當為不敢自辨者 不敢自辨者原文作瘖者啟口、為一切孤獨者伸冤、
箴 31:9 啟口以公義判斷、為貧苦窮乏者辨屈、○
<h2> 嘆美淑女
</h2>
箴 31:10 孰得才德之妻乎、其貴重遠超珍珠、 其貴重遠超珍珠原文作其價貴於珍珠
箴 31:11 其夫之心可恃之、不致缺乏貲財、 貲財或作產業
箴 31:12 終身使夫有益、不使之有損、
箴 31:13 求羊絨與細麻、手勤操作、
箴 31:14 譬彼商船、自遠運糧、
箴 31:15 未及黎明而起、以食予家人、以所需者予婢、 以所需者予婢或作分派婢女所當作之工
箴 31:16 心欲購田、得購則購、以己手操作所得之貲、栽植葡萄園、
箴 31:17 以竭力為腰間帶、並強其二臂、
箴 31:18 自知經營獲利、 或作自知所得之利為美其燈終夜不滅、
箴 31:19 手執紡線之竿、掌 掌原文作指持績麻之具、
箴 31:20 張手周濟貧乏、伸臂資助窮苦、
箴 31:21 不因雪冷而慮其家、蓋全家衣以紅衣、
箴 31:22 為己製華毯、所服者皆細麻與紫衣、
箴 31:23 其夫與斯地之長老、同坐公庭、 公庭原文作城門為眾所識、
箴 31:24 織細布 細布或作裏衣而售之、製紳售於商賈、
箴 31:25 以才能威儀為服、預籌後日足以喜樂、
箴 31:26 啟口出智慧之言、仁慈之法在其口中、
箴 31:27 善理家務、不惰而食、
箴 31:28 其子起而稱之為福、其夫亦讚之曰、
箴 31:29 才德之女甚多、惟爾超越一切、
箴 31:30 美容屬偽、豔色屬虛、惟敬畏主之女、始得讚譽、
箴 31:31 所行結善果、可使以享、必因其所為、得讚譽於邑門、
傳 1:1 <h2>世事皆虛浮無常</h2> <u>耶路撒冷</u>王<u>大衛</u>子<u>柯希列</u>、 柯希列或作傳道者下同其言如左、
傳 1:2 <u>柯希列</u>曰、凡事虛中之虛、虛中之虛、皆屬於虛、
<h2> 萬事萬物轉變無常
</h2>
傳 1:3 人於日下 日下即世間之義下同勞碌操作、何益之有、
傳 1:4 一代逝、一代來、大地永存、
傳 1:5 日出日入、趨歸其所、復又出照、 復又出照或作即所由出照之所
傳 1:6 風往南行、復轉於北、旋轉而行、從何旋轉、復又旋轉、
傳 1:7 諸河流於海、海不滿溢、河往何流、流而復流、
傳 1:8 若以萬事一一論之、必致疲乏、人不能言盡、 或作萬物運動言之不能盡目無時視飽、耳無時聞足、 目無時視飽耳無時聞足原文作目不飽於視耳不滿於聞
<h2> 萬事無新往者難追來者必往
</h2>
傳 1:9 已有之事、後必復有、已成之事、後必復成、日下並無新事、
傳 1:10 若有事、人指之曰、斯乃新事、不知在我儕以先之世已有矣、
傳 1:11 已往之事、今無記憶之者、將來之事、後人亦不記憶、○
<h2> 窮究世事終屬虛浮
</h2>
傳 1:12 我<u>柯希列</u>曾為<u>以色列</u>王、都於<u>耶路撒冷</u>、
傳 1:13 我專心致志、以智慧考察窮究日下所作之事、乃知此為苦任、天主所畀於人、欲人因以自勞、
傳 1:14 我觀日下所作之事、皆屬於虛、皆如捕風、
傳 1:15 曲者不能直、缺者不能補、 不能補或作不可勝數
傳 1:16 我自思曰、 原文作我心中自言曰我既得大業、又得智慧、勝於先我所有治<u>耶路撒冷</u>者、 勝於先我所有治耶路撒冷者或作勝於先我居耶路撒冷者我心多有 有原文作觀智慧與知識、
傳 1:17 不如專心考辨、何為智慧、何為癡頑、何為愚蒙、乃知此亦如捕風、
傳 1:18 蓋智慧多、煩惱亦多、知識增、夏愁亦增、
傳 2:1 <h2>嘗試喜樂安逸亦屬虛浮</h2> 我自思曰、 原文作我心中曰不如試宴樂、享安逸、乃知此亦屬於虛、
傳 2:2 我言嬉笑為狂、宴樂何為、
傳 2:3 我又自思、我且飲酒以樂我身、心仍導以智慧、又執守愚拙、直至我得見人生在世、 人生在世原文作人在天下終身行何事為美、
傳 2:4 於是廣興工作、建造屋宇、植葡萄園、
傳 2:5 立園囿、栽各類果木於其中、
傳 2:6 掘池沼、以灌林樹、
傳 2:7 購奴婢、亦有生於家之奴婢、又有牛羊眾多、勝於先我居<u>耶路撒冷</u>者、
傳 2:8 又積貯金銀、與列王諸國之珍寶、又得歌男歌女、及世人所樂者、以及妃嬪、
傳 2:9 如是我甚昌大、一切無不增加、 如是我甚昌大一切無不增加或作我日以昌大勝於先我居<u>耶路撒冷</u>者、然我之智慧猶存、
傳 2:10 不禁我目欲所欲者、不禁我心樂所樂者、蓋 我思我既勞碌操作、我心享樂、 宜也、此我由我一切勞碌所獲之分、
傳 2:11 厥後我觀我手所經營一切、及我所勞碌而得者、乃知皆屬於虛、皆如捕風、在日下毫無所益、○
傳 2:12 我轉觀智慧、狂妄、癡頑、我既為王、後我而來者能行何事乎、不過行所已行者、
<h2> 智人雖愈乎愚人二者所遇何異之有
</h2>
傳 2:13 我雖見智慧勝於愚昧、如光明勝於幽暗、
傳 2:14 智者凡事目明、愚者行於幽暗、然亦知智者愚者所遇、無以異也、
傳 2:15 我自思曰、 我自思曰原文作我心中曰下同我之所遇、既無異於愚者所遇、何必智愈他人哉、我自思曰、此亦屬於虛、
傳 2:16 智者與愚者永不見憶、同也、蓋今日所有之事、將來皆忘、可歎智者之死、無異愚者、
傳 2:17 我厭惡生命、因我見日下所作之事、皆不善、皆屬於虛、皆如捕風、
<h2> 勞碌得財不知遺於誰享豈非仍屬虛浮
</h2>
傳 2:18 我亦自恨在日下勞碌經營、因我所得者、必遺於後我而來者用、
傳 2:19 其人或智或愚、尚未可知、我在日下、用智慧勞碌所得者、竟為彼所轄、此亦屬於虛、
傳 2:20 於是我念及我在日下勞碌經營、我則失望、
傳 2:21 有人以智慧、知識、精明、 精明或作技能勞碌經營、將所得者、遺於未勞之人為業、此亦屬於虛、甚為不美、
傳 2:22 人在日下、碌碌勞心、有何所得、
傳 2:23 終日憂愁、諸事煩惱、其心夜亦不安、此亦屬於虛、
<h2> 若云莫如坐享安樂豈知
</h2>
傳 2:24 若言人既勞碌、莫若以食以飲、安享其樂、我又見其權在乎天主、
傳 2:25 論所食所享、孰能勝我、 又作若非天主所許孰能食孰能享
<h2> 此不由人乃天主所定
</h2>
傳 2:26 天主所悅者、賜以智慧、知識、歡樂、獲罪於天主者、天主則畀以收斂積蓄之任、終歸於天主所悅者用、此亦屬於虛、亦如捕風、
傳 3:1 <h2>萬事既皆有定時操作亦是虛空</h2> 天下諸事、皆有定時、萬務各有其期、
傳 3:2 生有時、死有時、植有時、拔所植者有時、
傳 3:3 殺有時、醫有時、拆有時、造有時、
傳 3:4 哭有時、笑有時、哀有時、躍有時、
傳 3:5 擲石有時、斂石有時、可懷抱有時、不可懷抱有時、
傳 3:6 尋有時、失有時、守有時、舍有時、
傳 3:7 裂有時、補有時、默有時、言有時、
傳 3:8 愛有時、惡有時、戰有時、和有時、
傳 3:9 由是觀之、操作者勞碌、何益之有、○
<h2> 所有萬事皆由天主所定
</h2>
傳 3:10 我見人經營勞碌、知皆為天主所定、
傳 3:11 天主造物、皆合其時、無不美備、亦使人心悅世事、 亦使人心悅世事或作亦使人心念永時人若欲測天主之作為、自始至終、實所不能、
傳 3:12 我知世人終身、惟有喜樂與行善為美、
傳 3:13 第人能食飲、能享勞碌所得者、亦為天主所賜、
<h2> 人莫能測莫能增減更易
</h2>
傳 3:14 我知天主所作必永存、無所增亦無所減、天主如是行、使人敬畏之、
傳 3:15 今時所有、昔已有之、將來所有、前己有之、蓋天主使已往者、復而又有、○
<h2> 世人多行不義天主終鞫善惡賞罰有期
</h2>
傳 3:16 我又見日下審判之所、竟有偏私、當行公義之處、反有不義、
傳 3:17 我自思曰、善惡自有天主審鞫、惟凡事諸工、在天主前俱有定期、
傳 3:18 我又自思曰、世事如是乃緣人之故、蓋天主欲以試人、使人知人與獸無異、
<h2> 人之生也異於禽獸者幾希
</h2>
傳 3:19 人命獸命俱同、 原文作人之所遇無異獸之所遇人與獸所遇惟一死亦彼此無異、皆恃呼吸之氣、如此、人無所勝於獸、皆屬於虛、
傳 3:20 皆往一所、皆出於土、皆歸於土、
傳 3:21 孰知人之靈必升於上、獸之魂必降於下、
傳 3:22 故我思、人莫若樂享所經營者、以為可得之分惟此、身後之事、孰能使之逆睹哉、
傳 4:1 <h2>歎有勢者欺壓卑弱</h2> 我復見日下多有冤屈、受屈者流淚、慰之者無人、虐之者勢大、慰之者無人、
傳 4:2 我讚嘆已死者較尚生者為幸、
傳 4:3 較此二者、未生於世、未見日下所作之惡事者更為幸、○
<h2> 歎人彼此相妒
</h2>
傳 4:4 我觀世人勞碌經營、皆緣彼此相妒、此亦屬於虛、皆如捕風、
傳 4:5 愚者束手無策、猶如自戕、 猶如自戕原文作自食其身之肉
傳 4:6 財盈一手而得平安、勝於 財盈二手而勞碌、猶如捕風、○
<h2> 歎人獨處仍勞碌貪財
</h2>
傳 4:7 我又見日下更有一虛浮之事、
傳 4:8 有人獨處無子、無兄弟、然亦勞碌不已、雖得多財、目中不以為足、亦不自問曰、我不自享所得、我勞碌究為誰耶、此亦屬於虛、徒勞無益、
傳 4:9 二人勝於一人、 二人同勞、可得善果、
傳 4:10 若傾跌、則互相扶持、若孤身而跌、可歎無人援之起、
傳 4:11 二人同寢、則可得暖、一人獨寢、何以得暖、
傳 4:12 人若攻其一、二人可敵之、三合之繩、則不易斷、○
<h2> 卑而智者愈於尊而愚者
</h2>
傳 4:13 貧而有智之少者、愈於愚昧不納諫之老王、
傳 4:14 蓋彼出獄而為王、今雖得國、生時則貧也、 或作彼出自獄中為王此雖生時為王後反為貧民
傳 4:15 我見日下民眾、皆從繼 前王之少子、
<h2> 歎人厭故喜新
</h2>
傳 4:16 彼所率之民無數、而後人又不悅之、此亦屬於虛、亦如捕風、○
傳 4:17 爾往天主之殿、必謹慎步履、近前聽道、勝於愚人獻祭、因彼無知故作惡、 因彼無知故作惡或作因彼行惡而不介意( [ 4:17 ] 編註：4:17相當於一般現代譯本的5:1)
傳 5:1 <h2>在天主前勿造次啟口</h2> 爾於天主前、勿造次啟口、勿心急出言、蓋天主在天、爾在地、故當寡言、
傳 5:2 慮多夢幻生、言多愚詞 愚詞原文作愚者之聲出、
<h2> 許願宜償勿緩
</h2>
傳 5:3 爾於天主前許願、償之勿緩、蓋天主不悅愚人、所許之願必償、
傳 5:4 許願不償、寧勿許願、
傳 5:5 勿信口而言、使身陷於罪、勿於使者 使者即祭司前云、所言誤也、恐天主因爾之言 言原文作聲震怒、敗爾手所作者、
<h2> 煩言如夢虛幻
</h2>
傳 5:6 夢多虛幻必多、言多亦若是、惟當敬畏天主、○
傳 5:7 爾見國中貧者受虐、或見審鞫時顛倒是非、勿因此驚疑、蓋人居高位、有較彼位高者鑒察之、 鑒察之或作治理之其上又有至高者、
傳 5:8 然有王受國人之服役、凡事究於國有益、 或作王營謀農事於國為益莫大
<h2> 金銀不足滿人心貨財乃屬虛浮
</h2>
傳 5:9 貪金者、有金亦不知足、好財者、財多亦不得益、此亦屬於虛、
傳 5:10 貨財增、食者亦增、有貨財之人有何益、不過目觀而已、
傳 5:11 勞者無論食多食寡、寢必沈酣、富者豐裕、反不得寢、
傳 5:12 我又見日下有一事、更為大患、貨財存積、反害本主、
傳 5:13 遭遇患難、貲財俱失、雖生子、手中毫無所有、 以遺於子、
傳 5:14 蓋裸身而去、與其出母胎而來無異、所勞碌而得者、毫不能攜、
傳 5:15 此實大患、其來若是、其去亦若是、勞碌無益、如捕風耳、
傳 5:16 終身度日於黑暗中、多煩惱、多病患、 多病患或作多憂傷多愁苦、
傳 5:17 故我見人在天主所賜之年中、式食式飲、以享日下所勞碌而得者、乃為善且美、蓋所得之分惟此、
<h2> 能享用財產亦天主所賜
</h2>
傳 5:18 然無論何人、天主賜以貨財產業、能以享用、能取其分、能樂其由勞碌而得者、此亦天主所賜、
傳 5:19 不常思其年壽、因天主使之諸事遂心、得以歡樂故也、( [ 5:19 ] 編註：4:17-5:19相當於一般現代譯本的5:1-5:20)
傳 6:1 <h2>有財不能享亦屬虛空</h2> 我見日下更有患事、世人之中恆有之、
傳 6:2 有人天主賜之貲財產業尊榮、心之所欲、毫無所缺、惟天主不使之能享、他人享之、此亦屬於虛、實為大患、
<h2> 多子多壽一生不得享福是亦虛度
</h2>
傳 6:3 設人生百子、又享遐齡、在世之年日甚多、而不得享所有以為福、死後亦不得安葬、以我觀之、 以我觀之原文作我則曰胎死者較彼尤美、
傳 6:4 胎死者虛來暗去、無名可存、滅於幽暗之中、
傳 6:5 未見日光、毫無所知、較彼猶為安泰、
傳 6:6 彼有福而不自享、雖壽至二千年、 亦屬徒然、終與眾人同往一所、○
傳 6:7 人之勞碌、為口腹計耳、乃其心不知足、
傳 6:8 智者何所勝於愚者、貧而智者、求與人交、 貧而智者求與人交或作貧者知於人前如何而行有何益哉、
<h2> 浮慕不如實享
</h2>
傳 6:9 目睹勝於心戀、然皆屬於虛、皆如捕風、○
傳 6:10 凡生於世者、名已先定、皆知是人耳、 或作世人如何早已命定不能與力大於己者爭、
<h2> 多事多虛
</h2>
傳 6:11 事多則虛浮必多、於人何益、
傳 6:12 人生於世、為日無多、虛空若影、孰能知在世之時、何者為益、人 逝世後、將有何事於日下、孰能告之、
傳 7:1 <h2>美名愈於香品弔唁愈於宴樂</h2> 美名愈於實膏、死日愈於生日、
傳 7:2 往憂喪之家、愈於往宴樂之家、在憂喪之家、見人之終、生者可以自悟、 生者可以自悟原文作生者可置之於心
傳 7:3 憂愁愈於嬉笑、因面有憂容、心必向善、
傳 7:4 智者心在憂喪之家、愚者心在宴樂之家、
<h2> 聽智者勸愈於聽愚者歌
</h2>
傳 7:5 聽智者之勸責、愈於聽愚者之謳歌、
傳 7:6 愚者之笑聲、猶荊棘焚於釜下之聲、此亦屬於虛、
傳 7:7 暴虐能使智者為狂、賄賂能壞人心術、
<h2> 忍為美
</h2>
傳 7:8 事之終、愈於事之始、容忍之心、愈於驕傲之心、
傳 7:9 勿性躁發怒、因忿怒乃在愚者之懷、
<h2> 智美於產
</h2>
傳 7:10 爾勿問云、緣何今日不如昔日、爾如是問、則非出於智慧、
傳 7:11 有智慧兼有產業甚美、於世人 世人原文作見日光者大有益、 或作世人有智慧與有產業同美有時智慧較產業更美
傳 7:12 智慧庇 庇原文作薩下同身、貲財庇身、最有益者仍智慧、因智慧能保全有智慧人之生命、
傳 7:13 爾當觀天主之作為、天主使曲者、孰能直之、
傳 7:14 爾得福之日可喜樂、遭難之日當思慮、天主使二者、迭相乘除、未來之事、人不能預料、○
傳 7:15 我在虛度之中、已見此諸事、又見善人雖善反夭亡、惡人雖惡反長壽、
傳 7:16 爾勿自以為甚義、勿自以為甚智、恐自取敗亡、
傳 7:17 勿越分作惡、勿行愚昧、恐爾未及期而死、
傳 7:18 爾若持彼不忽此、此方為美、蓋畏天主者、必遠一切越分之事、○
傳 7:19 智慧使有智慧者、較邑中十有司 有司或作豪傑更有能力、
傳 7:20 恆行善、永不犯罪、若是之善人、世間無有、
傳 7:21 人無論何言、爾勿介意、免聞爾僕詛爾、
傳 7:22 因爾亦屢詛人、爾心所知、○
<h2> 事理深奧莫之能究
</h2>
傳 7:23 我嘗以智慧察此諸事、意謂我欲得真見解、而離我甚遠、
傳 7:24 世間萬事、其理懸遠、深妙又深妙、誰能窮究、
傳 7:25 我轉而思之、專心欲得知識、欲究萬事、欲求智慧明哲、且欲知何為惡、何為愚、何為拙、何為狂、 且欲知何為惡何為愚何為拙何為狂或作且欲知惡之為愚拙之為狂
傳 7:26 我察得有種婦人、心若網羅、手若縲絏、我知斯婦、較死尤苦、天主所悅者得避之、有罪者為其所陷、
傳 7:27 <u>柯希列</u>曰、我以萬事一一考察、欲得其詳、即察得此、
傳 7:28 我心又有所尋、而未尋得、千男之中、猶可得一俊士、千女之中、未必得一哲婦、
傳 7:29 此外、我又察得天主造人、本為正直、惟人則多計謀、逞機巧、
傳 8:1 <h2>宜謹守王命</h2> 孰如智者、孰釋萬物之理、人之智慧、使其面有光輝、亦使面之厲色變為溫和、 使其面有光輝亦使面之厲色變為溫和原文作使其面有光輝而其面之厲色變焉
傳 8:2 我 言爾當守王命、既指天主而誓、自當如此、
傳 8:3 勿急躁退於王前、命雖難行、從之勿緩、蓋王所欲行者必行之、
<h2> 凡事定命於天主
</h2>
傳 8:4 王之命有權、孰能詰之曰、爾所為何事、
傳 8:5 守命者不至受禍、智人之心、知有時勢、有法度、
傳 8:6 人雖多遇患難、凡事有時勢、有法度、
傳 8:7 未來之事、人不能知、將成之事、孰能預告之、
傳 8:8 無人能主生氣、使生氣永留、 或作無人有權能止風使風不吹無權可施於死日、此戰場、無人得免、人之強暴、亦難救人解脫、
傳 8:9 凡此我嘗見之、我專心詳觀日下所作之事、有時人轄人、致人受害、 有時人轄人致人受害或作有時人轄人致自受害
傳 8:10 我又見惡人安葬入墓、行正直者反離聖地、為邑人所忘、此亦屬於虛、
傳 8:11 若罪已擬定、不即用刑、人則放膽行惡、
<h2> 惡人雖享遐齡惟善人終受福祉
</h2>
傳 8:12 惡人雖百次行惡、仍享遐齡、然我知敬畏天主者、在天主前存敬畏心者、終得享福、
傳 8:13 惡人不敬畏天主、終不得享福、雖長壽、不為長壽、如虛影而已、
傳 8:14 世間更有一患事、即有善人遭惡人所當遭者、有惡人遇善人所當遇者、我則曰、此亦屬於虛、
傳 8:15 我稱譽喜樂、以為人在日下、莫美於食飲宴樂、天主使人生在日下勞碌終身、所得者惟此、
傳 8:16 我專心求智慧、遍覽世間所作之事、見有人晝夜不寢、未遑合目、
<h2> 天主經綸人莫能測
</h2>
傳 8:17 我觀天主之經綸、知人不能明日下所有之事、雖勞以求之、亦不能得、即智者曰、我可知之、終亦不能得、
傳 9:1 <h2>善惡在世所遭無異皆歸死地</h2> 我專心觀此諸事、究此諸事、知善人與智人及其作為、皆為天主所掌、或愛或惡、人無所能知、因諸事盡屬未來、 或愛或惡人無所能知因諸事盡屬未來或作或愛或惡與諸未來之事人無所能知
傳 9:2 眾人所遇之事、皆同然無異、義人、惡人、善人、潔者、不潔者、獻祭者、不獻祭者、行善者、作惡者、發誓者、忌發誓者、所遇惟一、
傳 9:3 眾人所遇惟一、此日下萬事中最患之事、故世人心充以惡、生時心存狂妄、後則歸於死者之中、
傳 9:4 凡得選列於生人中者、方可希望、 方可希望或作猶有所望因生之犬愈於死之獅、
傳 9:5 凡生者知必死、死者毫無所知、不復獲賞、其名已見忘、
<h2> 當循本分以度光陰經營盡力
</h2>
傳 9:6 其愛、其惡、其嫉妒、悉已泯滅、彼於日下所作之事、永無分焉、○
傳 9:7 爾莫若以欣喜食爾之餅、以歡心飲爾之酒、因天主已悅爾之所為、
傳 9:8 爾之衣恆當潔白、爾之首勿缺香膏、
傳 9:9 天主賜爾在日下生存之日、皆虛浮無幾、爾莫若同所愛之妻、歡然度日、因爾生存之時、在日下勞碌所得之分惟此、
傳 9:10 凡爾手所經營之事、當盡力經營、因爾所將往之示阿勒、 示阿勒有譯黃泉有譯陰府有譯墳墓無經營、無計謀、無知識、無智慧、○
<h2> 人具德能未必亨通
</h2>
傳 9:11 我又觀日下之事、見疾趨者未必先至、有力者未必得勝、智者未必得食、哲者未必得財、有識者未必蒙恩、凡眾所遇、或隨時會、或屬偶然、
傳 9:12 時勢 或作終局如何、人不得知、如魚之入網、 網原文作惡網如鳥之入羅、禍患忽臨於人、而人陷其中亦若是、○
傳 9:13 我又觀日下之事、乃知智慧之用甚廣、
傳 9:14 即如有一小邑、其中人民稀少、大力之王來攻、築高壘以圍之、
<h2> 智慧勝於勇力
</h2>
傳 9:15 邑中有貧者具智慧、施其智慧、以救斯邑、 厥後無人復記憶此貧者、
傳 9:16 我自言曰、智慧雖愈於勇力、貧者之智慧仍被人藐忽、不聽其言、
傳 9:17 智者之言溫和、人皆聽之、愈於昏君之厲敕、 愈於昏君之厲敕或作愈於官長之厲聲斥愚人
傳 9:18 智慧愈於兵刃、一愚者 愚者原文作罪人敗諸美事、 美事或作嘉謀
傳 10:1 <h2>論智愚</h2> 和香者所製之香膏、 或作膏商之香膏如其中有死蠅、 死蠅或作毒蠅必臭且壞、人因智慧尊貴得美名、倘稍有愚妄亦若是、
傳 10:2 智者之心居右、愚者之心偏左、
傳 10:3 愚者行於途時亦顯其無知、如明以告眾曰、我愚者也、○
<h2> 秉權乖謬顛倒貴賤
</h2>
傳 10:4 秉權者怒爾、勿離爾位、 位原文作處因遜順可免大過、
傳 10:5 我又見日下有一大患事、乃出於秉權者之錯誤、
傳 10:6 即愚者反居高位、君子反居卑賤、
傳 10:7 又見奴僕乘馬、侯伯反如奴僕在地徒行、○
傳 10:8 掘阱者或陷其中、毀墻者或噬於蛇、
傳 10:9 移石者或受其傷、伐木 伐木或作裂木者或蹈其險、
傳 10:10 斧刃已鈍、若不磨礪、斬伐必致費力、有智慧者知當務之為急、 有智慧者知當務之為急或作有智慧者知如何治之
傳 10:11 蛇不服咒、仍然噬人、則咒之者無益可獲、○
傳 10:12 智者之言 原文作智者口之言惠人、愚者之言 言原文作唇害己、
傳 10:13 其口之言、始則愚拙、終則狂妄、
傳 10:14 愚者多言 無益、將來之事、人不能知、身後之事、孰能告人、
傳 10:15 愚者勞碌、徒受疲憊、因不知入邑當行何道、○
傳 10:16 國歟、如爾之王猶有童心、群臣晨宴、則爾禍矣、
傳 10:17 國歟、如爾之王乃君子、群臣飲食以時、惟補其力、不致沈湎、則爾福矣、
<h2> 論怠惰
</h2>
傳 10:18 緣怠而梁墮、緣懈而屋漏、
傳 10:19 人為樂而設筵、酒能悅人、有金凡事應心、
<h2> 勿暗詛王公
</h2>
傳 10:20 爾心中亦勿詛王公、在寢室亦勿詛富人、因飛島必揚其聲、羽族必播其言、
傳 11:1 <h2>宜以布施為務</h2> 爾以糧散於水、日久必有所得、
傳 11:2 當分予七人、或八人、 或作當分為七或八因爾不知日後在地將有何災、
傳 11:3 雲若密布、必降雨於地、樹倒或南或北、樹倒之處、必永在彼、
傳 11:4 俟風息者必不播種、望雲散者必不刈穫、
<h2> 天主作為人不能知
</h2>
傳 11:5 風 風或作生氣之路、爾所不知、婦有孕、骨骸如何成於胎、 婦有孕骨骸如何成於胎或作胎在腹中如何成形爾所不知、如此、天主創造萬物、 創造萬物或作成就萬事其經綸爾亦所不知、
<h2> 務時毋懈
</h2>
傳 11:6 朝當播種、夕勿停止爾手、因爾不知萌芽者、或此或彼、或二者俱美、
傳 11:7 光明實美、目睹日光、甚為可悅、
傳 11:8 人享遐齡、悉當喜樂、當思幽暗之日甚多、凡將來之事、皆屬於虛、○
<h2> 幼時宜知凡事為天主所鞫
</h2>
傳 11:9 少者乎、爾幼時可欣喜、爾在幼年心可歡悅、行爾心所欲行之道、視爾目所欲視者、惟當知天主、必為此一切審鞫爾、
傳 11:10 故當心除憂忿、身離惡事、 惡事或作有損之事因幼年 速逝如晨、皆屬於虛、 因幼年速逝如晨皆屬於虛或作因幼年髮黑之時皆屬於虛
傳 12:1 <h2>年當少壯宜念造化之主</h2> 爾在幼時、患難之日未來、爾所不悅之年未至、當及時記憶造爾之主、
傳 12:2 不待日月眾星晦其光、雨後又作雲之時、
傳 12:3 其時守室者將戰慄、有力者必卷曲、磨磨者寡而閒、自牖窺者皆昏暗、
傳 12:4 通衢之門已閉、磨之聲微小、寢時、聞鳥鳴即起、謳歌之女已衰、
傳 12:5 畏登高處、行於途亦多驚懼、以杏核為可厭、以蝗蟲為重物、口腹之欲悉廢、將歸永居之所、不久哀者隨行於衢、
傳 12:6 其時銀繩已解、金盂已毀、瓶已破於泉旁、輪已折於井上、
傳 12:7 人身為塵、仍歸於土、靈魂為天主所賦畀、仍歸於天主、
傳 12:8 <u>柯希列</u>曰、凡事皆虛中之虛、皆屬於虛、○
<h2> 傳道者以多方訓人
</h2>
傳 12:9 <u>柯希列</u>既有智慧、又教民以知識、考究諸理、多述箴言、
傳 12:10 <u>柯希列</u>博求嘉言、所錄者俱正直誠實之語、
傳 12:11 智者 或作有道學者之言如刺、會師所傳、如已釘之釘、皆一牧所賜、
傳 12:12 我子、當以此為戒、 或作當由此學道著書多則功難竟、閱書多則體疲倦、
<h2> 惟敬畏天主守其誡命為人所當盡之要端
</h2>
傳 12:13 事之大要、我儕俱當聽之、即敬畏天主、守其誡命、此為人之大端、
傳 12:14 一切所為、及一切隱秘之事、或善或惡、悉為天主所鞫、
歌 1:1 <h2>此歌之義奧秘所言良友佳人暗指救主與教會</h2> 此<u>所羅門</u>之歌中歌也、
歌 1:2 惟願與我接吻、爾眷愛之情、愈於酒醴、
歌 1:3 爾之膏、馨香甚美、爾名如香膏傾注於外、故眾女愛爾、
<h2> 教會深慕救主
</h2>
歌 1:4 願爾引我、我儕趨於爾後、王攜我入其宮室、我儕因爾歡欣喜悅、念 念或作稱讚爾眷愛之情、勝於酒醴、彼眾誠然愛爾、 彼眾誠然愛爾或作而人之戀愛爾者亦其宜也
<h2> 自認有瑕
</h2>
歌 1:5 <u>耶路撒冷</u>眾女乎、我顏雖黑、容仍秀美、雖如<u>基達</u>之幕、仍似<u>所羅門</u>之幔、
歌 1:6 我受日暴、色雖微黑、毋藐視我、昔同母之兄弟怒我、使我守葡萄園、我之葡萄園、反不得守、
歌 1:7 我心所愛者、請爾告我、爾於何所牧羊、亭午在何方使羊憩息、免我在爾同伴之群中、往來游行、
歌 1:8 女中最麗者、如爾不知、則隨群羊之跡、以山羊之羔、牧於牧人之幕旁、
<h2> 主頗悅之許以恩寵
</h2>
歌 1:9 我之佳耦、我視爾如<u>法老</u>駕車之駿馬、
歌 1:10 爾臉飾以瓔珞、爾項垂以珠串、甚為美觀、
歌 1:11 我儕為爾作金瓔珞、嵌以銀星、
歌 1:12 王坐席間、我之那珥達發其馨香、
歌 1:13 我所親愛者、我視如沒藥香囊、恆在我懷中、
<h2> 救主誇教會
</h2>
歌 1:14 我所親愛者、我視如古珀露花、生於<u>隱基底</u>葡萄園中、
歌 1:15 我之佳耦、爾甚美麗、爾甚美麗、爾眼猶如鴿眼、
<h2> 教會頌救主
</h2>
歌 1:16 我之良人、爾亦俊美、亦甚可愛、我儕之床、亦青亦綠、
歌 1:17 我室之梁、製以柏香木、飾墻之板、製以柏木、
歌 2:1 <h2>救主與教會相愛</h2> 我如<u>沙崙</u>之玫瑰花、如谷中之百合花、
歌 2:2 我之佳耦、在眾女中、如百合花之在荊棘間、
歌 2:3 我之良人、在諸男中、如蘋果樹之在林樹間、我喜坐其蔭下、以其果之味為甘、 以其果之味為甘原文作其果甘於我上齶
歌 2:4 引導我入宴所、被我以寵愛、 被我以寵愛或作寵愛我如以旗遮蔽
歌 2:5 爾其給我葡萄乾以蘇醒我、給我蘋果以補我力、蓋我因思愛致病、
歌 2:6 其左手在我首下、其右手擁抱我、
歌 2:7 <u>耶路撒冷</u>眾女乎、我欲爾指牝獐與田間麀鹿而誓、勿驚勿醒我所愛者、待其自願、 勿驚勿醒我所愛者待其自願或作勿激動愛情待其自發
<h2> 教會有所指望
</h2>
歌 2:8 聽哉、此乃我良人之聲、正逾山越嶺而來、
<h2> 教會蒙召
</h2>
歌 2:9 我良人可比於獐或小鹿、立於我家之墻後、由窗而觀、從櫺而窺、
歌 2:10 我之良人、啟言對我曰、我佳耦、我美人、求爾興起而偕來、
歌 2:11 冬已逝、雨已止且過、
歌 2:12 地上百花已開、鳥鳴之時 鳥鳴之時或作修理葡萄樹之時已至、鳩聲已聞於我地、
歌 2:13 無花果樹結果芬馥、葡萄樹開花芳馨、我佳耦、我美人、求爾興起而偕來、
<h2> 救主嘉其美
</h2>
歌 2:14 我視爾如鴿、在磐之穴、在山巖可藏之處、求爾使我得見爾容、得聞爾聲、蓋爾聲嬌、爾容麗也、
歌 2:15 當為我儕執狐、即毀葡萄之小狐、因我葡萄始開花、
<h2> 教會自言所信所望
</h2>
歌 2:16 良人屬我、我屬良人、彼游行 游行或作牧羊於百合花中、
歌 2:17 我良人乎、我願爾歸、待風涼氣爽、日影已逝、 日影已逝或作日昃影長爾必如獐如小鹿、越層巒叠嶂之山、 層巒叠嶂之山或作比特之山
歌 3:1 <h2>教會於昏夜中受試鍊尋主終必得遇</h2> 我夜寢於床、尋我心之所愛、尋而不得、
歌 3:2 我即興、游於邑中、徧行街衢大道、尋我心之所愛、尋而不得、
歌 3:3 巡城之卒遇我、我問之曰、我心之所愛、爾曾見之乎、
歌 3:4 適與相離、則遇我心所愛者、持之不容去、引之入我母家、至生我者之室、
歌 3:5 <u>耶路撒冷</u>眾女乎、我欲爾指牝獐與田間麀鹿而誓、勿驚勿醒我所愛者、待其自願、 勿驚勿醒我所愛者待其自願或作勿激動愛情待其自發
<h2> 救主之光耀威嚴教會以為己榮
</h2>
歌 3:6 自野而來、狀如煙柱、氣甚馨香、如沒藥、如乳香、如商人所市之各種香品、此果為誰、
歌 3:7 即<u>所羅門</u>之輦、 輦或作與有英雄六十人圍之、俱<u>以色列</u>族之英雄、
歌 3:8 手執刀、善爭戰、腰各懸劍、以防夜警、
歌 3:9 <u>所羅門</u>王以<u>利巴嫩</u>之佳木、為己作與、
歌 3:10 其柱銀、其欄金、其座紫 紫或作絳色、內鋪以文繡、式甚可愛、<u>耶路撒冷</u>眾女所製、
歌 3:11 <u>所羅門</u>王婚筵之日、心喜之時、其母以冕旒冠於其首、<u>郇</u>之眾女乎、盍出而觀之、
歌 4:1 <h2>救主嘉教會之諸美復言心頗愛之</h2> 我之佳耦、爾甚美麗、爾眼在帕內猶如鴿眼、髮如群山羊、臥於<u>基列</u>山、
歌 4:2 齒如翦毛之羊群、自浴池而上、無一不能生育、且俱孿生、
歌 4:3 唇如紅線、口甚美秀、腮在帕內、如石榴之半、
歌 4:4 頸如<u>大衛</u>之臺、為藏軍器而造、其上懸盾一千、為英雄所執之盾、
歌 4:5 二乳如雙小鹿、麀鹿所孿生者、囓芻於百合花中、
<h2> 救主嘉教會命之從己
</h2>
歌 4:6 我且適沒藥之山、乳香之岡、待風涼氣爽、日影已逝、 日影已逝或作日昃影長
歌 4:7 我之佳耦、爾純美麗、無疵無玷、
歌 4:8 我新婦、爾由<u>利巴嫩</u>偕我、由<u>利巴嫩</u>偕我來、由<u>亞瑪拿</u>頂、由<u>示尼</u>與<u>黑門</u>巔、由獅穴豹山觀望 而偕來、
<h2> 教會具美德堪受救主之愛
</h2>
歌 4:9 我之妹、我之新婦、爾奪我心、爾以目之一盼、以頸絡之一串、奪我心神、
歌 4:10 我之妹、我之新婦、爾眷愛之情、何其美哉、爾眷愛之情、愈於旨酒、爾膏之香、勝於一切芳品、
歌 4:11 新婦乎、爾唇如蜂房滴蜜、爾舌下如有蜜有乳、爾衣之香、如<u>利巴嫩</u>之香、
歌 4:12 我之妹、我之新婦、爾如已鍵之園、已蓋之井、已封之泉、
歌 4:13 爾園囿所植者、乃石榴、有佳果、並有古珀露花與那珥達、
歌 4:14 那珥達、番紅花、菖蒲、桂枝、各種乳香木、沒藥沈香、與諸芬芳之品、
歌 4:15 爾又如園中之泉、活水之井、<u>利巴嫩</u>之溪、 利巴嫩之溪或作皆由利巴嫩而流
歌 4:16 願北風起、南風亦至、吹於我園、播揚馨香、我之良人、可入其園而食其佳果、
歌 5:1 <h2>救主頗愛教會召其隨從</h2> 我之妹、我之新婦、我已入我園、採我沒藥與香品、食我蜜、即我蜂房之蜜、飲我酒與乳、我之侶伴、爾亦可飲、我之愛友、爾亦可痛飲、
歌 5:2 我身寢而心寤、我聞我良人之聲、叩門呼曰、我之妹、我之佳耦、美麗如鴿、才德全備、求爾為我啟門、因我首霑濡以露、髮以夜露而滴濕、
歌 5:3 我曰、我已解衣、焉能復著、我已濯足、焉能復污、
歌 5:4 我之良人、由門隙縮手、 由門隙縮手或作由牗伸手我為之心動不安、
歌 5:5 起、欲為我良人啟門、我手滴以沒藥、我指滴以沒藥之汁、滴於門楗、
歌 5:6 我為我之良人啟門、乃我之良人、已轉身而去、我思其所言、神不守舍、我尋之不得、呼之莫應、
歌 5:7 巡城之卒遇我、擊而傷我、守城者奪我外衣、
<h2> 教會切慕救主
</h2>
歌 5:8 <u>耶路撒冷</u>眾女乎、切求爾、如遇我之良人、則告之、我因思愛致病、
歌 5:9 爾女中最美麗者乎、爾之良人、比他良人有何所勝、爾如此切求我、爾之良人、比他良人有何所勝、
<h2> 教會歷讚救主之諸美
</h2>
歌 5:10 我之良人、色白而紅、超乎萬人之上、
歌 5:11 首若精金、髮密纍垂、色黑如鴉、
歌 5:12 目如溪濱之鴿、以乳洗滌、分列在豐腴之面、
歌 5:13 腮芬芳如香花畦、如盛以香品之寶盒、唇香如百合花、又彷復滴以沒藥之汁、
歌 5:14 臂如金管、嵌以黃玉、身如象牙、其色光潤、鑲以藍寶石、
歌 5:15 腿如華石柱、置於精金座、相貌堂堂如<u>利巴嫩</u>、儀容森森如柏香木、
歌 5:16 口聲甚雅、總之全然可愛、<u>耶路撒冷</u>眾女乎、我之良人、我之密友若此、
歌 6:1 <h2>教會自言屬乎救主</h2> 女中最美麗者乎、爾之良人何往、爾之良人轉身何往、我與爾偕尋之、
歌 6:2 我之良人、必入其園、至香花畦旁、游行園中、採百合花、
歌 6:3 我屬良人、良人屬我、彼游行 游行或作牧羊於百合花中、
<h2> 救主歷嘉教會之諸美
</h2>
歌 6:4 我之佳耦、爾美麗如<u>提珥匝</u>、 提珥匝又作得撒嬌豔如<u>耶路撒冷</u>、嚴正如張幟之軍、
歌 6:5 爾目使我驚亂、求爾轉之而不視我、爾髮如群山羊臥於<u>基列</u>山、
歌 6:6 齒如群羊自浴池而上、無一不能生育、且俱孿生、
歌 6:7 腮在帕內、如石榴之半、
歌 6:8 后有六十人、妃嬪八十人、宮女無數、
歌 6:9 我惟有一人、美麗如鴿、才德兼備、其母獨生之、為生之者所喜悅、眾女見之、稱之為福、后妃見之、無不譽揚、
歌 6:10 狀如晨光、美如月、輝如日、嚴正如張幟之軍者、果為誰乎、
歌 6:11 我下至核桃園、欲觀谷中青綠之產、欲見葡萄已開花否、石榴已舒蕊否、
歌 6:12 我自不覺、我之愛情、使我如民長之車、 使我如民長之車或作使我如亞米拿達之車( [ 6:12 ] 編註：6:1-7:1相當於一般現代譯本的6:1-6:13)
歌 7:1 <h2>申嘉教會之諸美</h2> <u>書拉密</u>女乎、歸歟、歸歟、爾歸使我觀爾、爾欲觀<u>書拉密</u>女何為、欲觀其蹈舞、如<u>瑪哈念</u>之蹈舞、
歌 7:2 顯者之女 或作君女乎、爾足納履、何其美哉、爾股豐隆、猶若瓔珞、巧工所製、
歌 7:3 臍如圓盂、盛以酒醴、腹如麥束、周以百合花、
歌 7:4 二乳如雙小鹿、麀鹿所孿生者、
歌 7:5 項如象牙之臺、目如<u>希實本</u>之<u>巴特拉併</u> 巴特拉併或作拔拉併門旁之沼、鼻如<u>利巴嫩</u>之樓、與<u>大瑪色</u>相望、
歌 7:6 首如<u>迦密</u>、卷髮垂垂、光如紫絨、王因此美髮垂髫、心如見繫、
歌 7:7 我所愛者、爾何其美麗、何其可悅、使我歡暢快樂、 原文作愛情歟爾在萬樂之中何其美麗何其可悅
歌 7:8 爾體合度、猶如巴勒瑪樹、乳如其果、纍然下垂、
歌 7:9 我云、欲緣巴勒瑪樹而執其枝、爾乳又如葡萄、纍然下垂、口鼻之氣、香若蘋果、
<h2> 教會自言屬乎救主且深慕之
</h2>
歌 7:10 口如旨酒、我之良人飲之、必覺舒暢、亦使寢者寢中發言、
歌 7:11 我屬我之良人、彼亦戀我、
歌 7:12 我良人乎、爾偕我來、同往田間、宿於鄉村、 宿於鄉村或作宿於古珀露花中
歌 7:13 蚤起、往葡萄園、見葡萄已萌芽否、已發華否、石榴已舒蕊否、在彼、我向爾傾吐我之愛情、
歌 7:14 杜玳花之香已發、我門前有各種佳果、新陳俱備、我之良人、此我為爾存留、( [ 7:14 ] 編註：7:2-7:14相當於一般現代譯本的7:1-13)
歌 8:1 <h2>教會自言切慕救主</h2> 切願爾為我兄弟、我母所乳養、則我遇爾於外、雖與爾接吻、人亦不輕視我、
歌 8:2 我必導爾、攜爾至我母家、爾惟教我、我以調和之酒、 調和之酒或作香酒石榴之汁飲爾、
歌 8:3 其左手在我首下、右手擁抱我、
歌 8:4 <u>耶路撒冷</u>眾女乎、我欲爾誓、勿驚勿醒我所愛者、待其自願、 勿驚勿醒我所愛者待其自願或作勿激動愛情待其自發
歌 8:5 自野而來、倚其良人者誰乎、我在蘋果樹下、始感爾、爾母劬勞生爾原在彼、生爾之母在彼產育爾、
<h2> 愛力堅強愛情深切
</h2>
歌 8:6 願爾懷我於心如佩印、如佩印於臂、因愛強如死、由愛而生之妒心、酷如示阿勒、 示阿勒有譯黃泉有譯陰府有譯墳墓愛情之烈、如火如巨焰、 因愛強如死由愛而生之妒心酷如示阿勒愛情之烈如火如巨焰或作因愛情堅強至死不息愛情極其固結入墓難消愛情甚急如巨火如烈焰
歌 8:7 大水不能滅之、江河不能沖之、人雖以家之全業易愛、亦必被藐視、
<h2> 言異邦必蒙召
</h2>
歌 8:8 我儕有小妹、尚未長成、待聘之日、我儕將如之何、 我儕將如之何原文作我儕當為之何為
歌 8:9 如彼若城垣、則為之建銀樓、如彼若門、則以柏香木板護之、
歌 8:10 我如城垣、我乳如樓、我在良人前大蒙恩寵、
歌 8:11 <u>所羅門</u>在<u>巴力哈們</u>有葡萄園、將此葡萄園租於守者、欲人各為其果納銀一千 舍客勒、
歌 8:12 我之葡萄園於我前、<u>所羅門</u>乎、爾得一千 舍客勒、守者可得二百 舍客勒、
歌 8:13 居於園中者乎、伴侶欲聞爾聲、求爾使我聞之、
歌 8:14 我之良人、爾且趨去、爾必如獐如鹿、游行香山、
賽 1:1 <h2>責<u>猶大</u>悖逆</h2> <u>烏西雅</u>、<u>約坦</u>、<u>亞哈斯</u>、<u>希西家</u>、相繼為<u>猶大</u>王時、<u>亞摩斯</u>子<u>以賽亞</u>得默示、論<u>猶大</u>及<u>耶路撒冷</u>曰、
賽 1:2 天乎聽哉、地其傾聞、因主有言曰、我養子而撫之、彼反忤逆乎我、
賽 1:3 牛識主人、驢知主人之槽、惟<u>以色列</u>不識、我民不知、
賽 1:4 禍哉、造孽之國、負罪之民、行惡之種、敗壞之子、違棄主、侮<u>以色列</u>之聖者、背主而退、
<h2> 歎其受諸罰仍不悔改
</h2>
賽 1:5 爾屢增悖逆、尚有何處可擊、首皆已痛、心悉已憊、
賽 1:6 自足至頂、體無完膚、惟傷、惟痍、惟惡瘡、 或作自足至頂無一完處周身損破青腫兼有新傷未去其腐、未裹以布、未敷以油、
賽 1:7 爾地荒蕪、爾邑被火焚燬、爾之田土、異邦人吞據於爾目前、爾國既遭異邦人之傾覆、遂致荒蕪、
賽 1:8 <u>郇</u>城僅存、猶葡萄園之廬、瓜田之棚、如被困之邑、
賽 1:9 若萬有之主、不為我儕少有所遺、則必如<u>所多瑪</u>然、與<u>俄摩拉</u>無異矣、
賽 1:10 爾<u>所多瑪</u>之侯伯、當聽主言、爾<u>俄摩拉</u>之民、當傾耳聽我天主之訓、
<h2> 惡其獻祭祈禱復又為惡
</h2>
賽 1:11 主云、爾獻多祭、與我何益、以牡綿羊獻為火焚祭、及肥畜之脂、為我所厭、牛血、羔血、牡山羊之血、非我所悅、
賽 1:12 爾來覲我、誰索此於爾、爾惟踐踏我之院宇、
賽 1:13 毋復獻無益之祭、馨香 馨香或作焚香我甚憎之、月朔、安息日、大會之日、我所厭棄、守節期、又復行惡、我所不容、
賽 1:14 爾之朔日、節期、我心厭惡、我視若重負、難再容忍、
賽 1:15 爾舉手禱告、我掩目不顧、爾雖多祈禱、我不俯聽、因爾殺無辜、手滿血跡、
<h2> 悔改必降之福否則必加以禍
</h2>
賽 1:16 當洗滌自潔、於我目前除爾惡行、不復作惡、
賽 1:17 學習行善、行公義、護庇受屈者、 護庇受屈者或作使強暴者歸正為孤子伸冤、為嫠婦辨屈、
賽 1:18 主曰、爾曹皆來、我與爾明辨、爾罪雖如硃色、必將白如雪、雖紅如絳、必將 白如羊毛、 或作爾曹皆來我與爾明辨爾罪雖顯如硃紅我必使之白如雪雖紅如丹顏我必使之白如羊毛
賽 1:19 如爾願聽而順從、可食地之美產、
賽 1:20 如爾不願聽、反加忤逆、必為刃所殺、此乃主之口所言、
<h2> 歎其為惡言必降罰
</h2>
賽 1:21 可歎斯邑昔為忠信、今成如妓、昔公平充盈其中、善義託處其間、今則殺人者居之、
賽 1:22 爾銀變為渣、爾酒雜以水、
賽 1:23 爾之侯伯悖逆、與盜為侶、俱好賄賂、求贓私、不為孤子辨屈、嫠婦不敢至前訴冤、
<h2> 許以終必賜恩使之悔改得救
</h2>
賽 1:24 緣此<u>以色列</u>全能之天主、萬有之主耶和華曰、噫、必罰我仇、以雪我忿、必報復我敵、
賽 1:25 我必加手於爾、消融爾渣滓、盡除爾鉛錫、
賽 1:26 必使爾士師仍似曩時、使爾謀臣猶如昔日、厥後爾必得稱為善義之城、忠信之邑、
賽 1:27 <u>郇</u> 民必以公平得救、<u>郇</u>中歸正者、必以善義得贖、
<h2> 惡者淪亡
</h2>
賽 1:28 悖逆者與獲罪者、同歸敗亡、凡棄主者必至消滅、
賽 1:29 爾必因所悅之橡樹抱愧、因所擇之園囿蒙羞、
賽 1:30 爾必似葉枯之橡樹、無水之園囿、
賽 1:31 有權勢者必如麻縷、彼所造者必如火星、二者同遭焚燬、無人撲滅、
賽 2:1 <h2>預言末日萬民歸正信服救主</h2> <u>亞摩斯</u>子<u>以賽亞</u>得默示、論<u>猶大</u>及<u>耶路撒冷</u>曰、
賽 2:2 至於末日、主殿之山、必超乎諸山之上、高出諸嶺、萬民必趨赴之、
賽 2:3 將有多國之民往之、彼此語曰、我儕不如登主之山、赴<u>雅各</u>天主之殿、望彼以其道教導我、使我履其途、蓋律法必自<u>郇</u>而出、主之言必從<u>耶路撒冷</u>而發、
賽 2:4 主必審鞫列國、平治諸邦、使以刀作犂、以戈作鐮、國與國不相攻、不復學習戰事、
賽 2:5 <u>雅各</u>家乎、我儕同往、行於主光明之中、
<h2> 民行邪惡見棄於主
</h2>
賽 2:6 主棄主之民<u>雅各</u>家、因東方人之惡俗、充滿其中、尚術數如<u>非利士</u>人、與異邦之人結盟、 結盟原文作擊掌
賽 2:7 其地金銀豐裕、貨財無盡、其地馬匹眾多、車乘無數、
賽 2:8 其地偶像徧立、崇拜己手所製、己指所作、
賽 2:9 賤者低、貴者降、主毋赦之、
<h2> 主威赫赫人當敬畏
</h2>
賽 2:10 爾當入於磐巖、匿於土穴、以避主之威嚴、及其赫赫之光耀、
賽 2:11 當是日仰視者必降、驕傲者必卑、惟主獨顯崇高、
<h2> 主大行懲罰
</h2>
賽 2:12 時日將至、萬有之主必懲諸驕矜者、狂傲者、妄自尊大者、使之卑降、
賽 2:13 必伐<u>利巴嫩</u>諸高大之柏香木、<u>巴珊</u>之諸橡樹、
賽 2:14 必傾覆諸高山、諸峻嶺、
賽 2:15 諸崇高之樓臺、諸鞏固之城垣、
賽 2:16 <u>他施</u>諸舟、並諸可愛之嘉物、
賽 2:17 當是日驕矜者必卑、狂傲者必降、惟主獨顯崇高、
<h2> 偶像除盡
</h2>
賽 2:18 凡諸偶像、盡歸除滅、
賽 2:19 主興起、震動世界、人必入於磐窟、土穴、以避主之威嚴、及其赫赫之光耀、
賽 2:20 當是日人將以崇拜所製之金銀偶像、投諸鼢鼠蝙蝠之穴、
賽 2:21 主興起、震動世界、人必入於磐隙、巖穴、以避主之威嚴、及其赫赫之光耀、
賽 2:22 毋恃世人、世人僅有鼻中出入之生氣、 出入之生氣或作呼吸之氣何足算哉、
賽 3:1 <h2>民惡國亂</h2> 主萬有之主必自<u>耶路撒冷</u>及<u>猶大</u>、除民所倚者、所賴者、即所倚之糧、所賴之水、
賽 3:2 除勇士、武士、士師、先知、卜士、長老、
賽 3:3 五十夫長、顯者、謀士、良工、術士、
賽 3:4 主曰、我必使兒童為其長、使稚子治之、
賽 3:5 民必自相凌虐、幼稚欺老者、卑賤侮尊者、
賽 3:6 人若手攬本家之兄弟曰、爾尚有衣、可為我長、此亂可歸爾手治理、
賽 3:7 時、其人答 答或作發誓曰、我不能為治者、我家無衣無食、毋立我為民長、
賽 3:8 <u>耶路撒冷</u>顛蹶、<u>猶大</u>傾仆、因所言所行悖逆主、犯主之榮威、
<h2> 民不知恥
</h2>
賽 3:9 其人之容色、明證己惡、自述其罪、不思隱諱、有若<u>所多瑪</u>、禍哉彼眾、蓋自取災戾也、
賽 3:10 爾宜語義者、必蒙福、必享己行之果報、
賽 3:11 禍哉惡人、必遭災害、必循其手所作而受報、
賽 3:12 我民也、孩童虐之、婦女轄之、我民乎、當導爾者反誘爾、使爾離絕正道、
賽 3:13 主起、辨論指責、立而審鞫萬民、
<h2> 民長行虐貪財
</h2>
賽 3:14 主詰其民之長老牧伯、曰、此葡萄園之果、爾所食盡、貧者之物、爾所奪取、藏於爾家、
賽 3:15 主萬有之天主曰、爾蹂躪我民、磨折貧窮人、 磨折貧窮人原文作磨貧窮人之面果何為哉、
<h2> 婦女妖豔驕侈難免災罰
</h2>
賽 3:16 主又曰、<u>郇</u>之女驕奢、延頸而行、賣弄其目、俏步徐行、足曳金鈴、鏗鏗有聲、
賽 3:17 故主使<u>郇</u>之女頭禿髮寡、使之裸體露醜、
賽 3:18 至於其時、主必除其華飾、即足鈴、瓔珞、月笄、
賽 3:19 耳環、手鐲、蔽面之帕、
賽 3:20 華冠、足釧、華帶、香盒、符囊、
賽 3:21 指環、鼻環、
賽 3:22 禮服、長衣、外衣、荷囊、
賽 3:23 鏡、華衫、裹頭之巾、蒙身之長巾、
賽 3:24 以穢臭代馨香、以繩索代華帶、以頭禿代編髮、以麻衣代華服、以烙痕代美容、
賽 3:25 爾之丁男必被刀殺、爾之勇士死於戰陣、
賽 3:26 在<u>耶路撒冷</u>邑門、聞嗟歎哀哭、邑必荒蕪、其景況如婦坐地悲哀、 原文作邑門必嗟歎哀哭邑必荒蕪而坐於地
賽 4:1 <h2>災重之際以救主國為避難之所</h2> 當其時七婦攬一夫曰、我儕自供衣食、惟求許我儕歸爾名下、得以洗我羞辱、
賽 4:2 是日也、主所長之枝、必華且榮、斯土所產、既嘉且美、<u>以色列</u>族避難者、必得安享、
賽 4:3 斯時也、凡存於<u>郇</u>、遺於<u>耶路撒冷</u>者、即凡在<u>耶路撒冷</u>見錄於生命册者、得稱為聖、
賽 4:4 蓋主震怒、嚴行審鞫、加以除滅、洗滌<u>郇</u>女之污、除淨<u>耶路撒冷</u>民殺人流血之罪、
賽 4:5 於是主在遍<u>郇</u>山、及其上一切民會之所、使晝有雲煙、夜有火焰之光輝、凡得尊榮者、必蒙護庇、 凡得尊榮者必蒙護庇或作在諸榮華之上將有覆幬
賽 4:6 亦將有遮庇之處、 或作亦將有幕晝可作陰以避暑、亦可為掩蔽之所、以避狂風暴雨、
賽 5:1 <h2>以葡萄園喻國言必毀滅之</h2> 我為良友作歌、歌中論良友與其葡萄園之事、我良友有葡萄園、植於膏腴之山岡、
賽 5:2 縱橫鋤之、且除其石、植以嘉葡萄樹、園中建望樓、掘壓酒處、冀結嘉葡萄、反結野葡萄、
賽 5:3 <u>耶路撒冷</u>居民與<u>猶大</u>人乎、今當在我與我葡萄園中、辨其是非、
賽 5:4 我為我葡萄園所作之外、尚有何者當作乎、我冀結嘉葡萄反結野葡萄、何也、
賽 5:5 今我示爾、我此葡萄園、我將何以處之、必撤去藩籬、任獸噬之、毀其墻垣、任其蹂躪、
賽 5:6 使為荒蕪、不修不鋤、荊棘疾藜、徧生其中、亦命雲不復降雨其上、
賽 5:7 萬有之主之葡萄園、即<u>以色列</u>族、所悅之嘉樹、即<u>猶大</u>人、冀其公義、反暴虐、冀其行善、反令人含冤、
<h2> 貪婪者受罰
</h2>
賽 5:8 禍哉、爾曹增室於室、增田於田、以致不遺隙地、爾欲獨居斯地乎、
賽 5:9 萬有之主示我曰、 原文作我耳聞萬有之主言曰屋宇眾多、必變荒蕪、大而美之宅第、無人居處、
賽 5:10 葡萄園三十畝、所產僅酒一巴特、  一巴特約六斗穀種一賀梅珥、  一賀梅珥約六十斗所產僅一伊法、  一伊法約六斗
<h2> 縱慾飲宴不以主為念者必受懲罰
</h2>
賽 5:11 禍哉斯人、蚤起縱飲濃酒、飲至深夜、致體因酒作燒、
賽 5:12 惟知宴樂、彈琴、鼓瑟、擊鼓、吹笛、飲酒、不顧主之經綸、不察主手所作、
賽 5:13 故我民因無知、遂被遷移外邦、其尊者饑而死、民眾渴而憊、
賽 5:14 故示阿勒 示阿勒有譯黃泉有譯陰府有譯墳墓開展其喉、大張無量之口、其榮、其眾、  其眾或作其富其繁華、並其宴樂者、俱陷於其中、
賽 5:15 賤者必低、貴者必降、目高者必卑、
賽 5:16 萬有之主行審鞫、顯為崇高、至聖之天主秉公義、顯為至聖、
賽 5:17 斯時也、羔羊 羔羊或作羊群囓草、如於己之牧場、富厚者之田荒蕪、異邦人必來食享、
<h2> 故犯罪愆褻慢主者必受懲罰
</h2>
賽 5:18 禍哉斯人、以惡為索、牽引災罰、亦如以曳車之巨繩、牽引罪報、
賽 5:19 彼曰、願其急速行所欲行、俾我見之、<u>以色列</u>聖主之旨、 旨或作謀為可臨可成、俾我知之、
賽 5:20 禍哉斯人、稱惡為善、稱善為惡、以暗為明、以明為暗、以苦為甘、以甘為苦、
賽 5:21 禍哉斯人、視己有智慧、自以為明哲、
賽 5:22 禍哉斯人、有勇僅在飲酒、有能力僅在調和醇醪、
<h2> 貪賄行不義者必受懲罰
</h2>
賽 5:23 彼納賄賂、以理之非者為是、以理之是者為非、
賽 5:24 故其根必若朽物、其花飛散如塵、勢如火焰焚稈、烈焰燬芻、因彼違棄萬有之主之法、藐視<u>以色列</u>聖主之言、
<h2> 主藉遠邦人討罰其罪
</h2>
賽 5:25 故主震怒己民、舉手擊之、使山嶺震動、其屍如糞土、遍於街衢、雖然、主怒猶未息也、主手仍不縮也、
賽 5:26 必樹旗召遠方之族、呼之自地極而來、彼必疾行、迅速而至、
賽 5:27 其中無人困乏顛蹶、不寢不寐、腰帶不解、屨帶不斷、
賽 5:28 箭悉磨礪、弓盡開張、馬蹏堅如火石、車輪疾如旋風、
賽 5:29 狂吼如牝獅、咆哮如壯獅、咆哮攫物、曳之而去、莫能救援、
賽 5:30 當斯日、敵軍向民而呼、勢如海濤澎湃、民若望地、盡幽暗艱難、光明蔽於密雲而晦冥、
賽 6:1 <h2><u>以賽亞</u>得觀主榮</h2> <u>烏西雅</u>王崩之年、我 <u>以賽亞</u>見主坐於崇高之寶座、衣襟充滿於殿、
賽 6:2 寶座以上、群撒拉弗侍立、各有六翼、以二蔽面、以二蔽足、以二飛翔、
賽 6:3 彼此呼應曰、聖哉、聖哉、聖哉、萬有之主、其榮光充滿全地、
賽 6:4 門柱因呼應之聲而震、殿中充以雲煙、
<h2> 懼而受慰奉遣以警民眾
</h2>
賽 6:5 我曰、禍哉、我必亡矣、我乃唇穢之人、居於唇穢之民中、而我目睹大主宰萬有之主也、
賽 6:6 有一撒拉弗、飛翔就我、手執熱炭、以鉗由祭壇上取者、
賽 6:7 以炭置我口、曰、是置爾口、 口原文作唇爾愆除矣、爾罪贖矣、
賽 6:8 我聞主之聲曰、我當遣誰、孰為我儕往、我曰、我在此、請遣我、
賽 6:9 曰、往哉、告斯民云、爾曹雖聽、聽而不聰、爾曹雖視、視而不明、
<h2> 民頑梗違教致國滅人遷遠方
</h2>
賽 6:10 使斯民心蒙、耳聾、目瞶、免其目視、耳聽、心悟悔改、而得醫治、
賽 6:11 我曰、主歟、此事將至何時而止乎、曰、迨乎城邑寂寞、內無居民、宅第空虛無人、土地盡歸荒蕪、
賽 6:12 主必使斯地之民、徙諸遠邦、致斯地極其蕭條、
<h2> 猶有存而得救者
</h2>
賽 6:13 其中所遺、雖僅十分之一、亦歸滅絕、然猶存聖裔、為斯地之根本、如栗樹橡樹、雖經斬伐、根本尚存、 或作譬彼栗樹橡樹斬伐枝條尚留根株聖種猶存為斯地之根本亦復若是
賽 7:1 <h2><u>利汛</u> <u>比加</u>同攻<u>耶路撒冷</u> <u>亞哈斯</u>懼<u>以賽亞</u>慰之</h2> 當<u>猶大</u>王<u>烏西雅</u>孫<u>約坦</u>子<u>亞哈斯</u>時、<u>亞蘭</u>王<u>利汛</u>、與<u>以色列</u>王<u>利瑪利</u>子<u>比加</u>、來攻<u>耶路撒冷</u>、惟不能克、
賽 7:2 或告<u>大衛</u>家曰、<u>亞蘭</u>人與<u>以法蓮</u>人結盟偕來、<u>亞哈斯</u>王與其民甚懼、心搖搖如林木見搖於風、
賽 7:3 主諭<u>以賽亞</u>曰、爾與子<u>施亞雅述</u>、往迓<u>亞哈斯</u>在上沼之引水溝頭、濯衣者 濯衣者或作漂布工田之道側、
賽 7:4 告之曰、爾當謹慎安靜、勿畏葸、<u>利汛</u>與<u>亞蘭</u>、並<u>利瑪利</u>子發烈怒、亦不過二火炬之餘燼、僅有微煙、爾勿因之喪膽、
賽 7:5 <u>亞蘭</u>與<u>以法蓮</u>、及<u>利瑪利</u>子、立謀傾害爾、曰、
賽 7:6 我儕盍往<u>猶大</u>、圍困其城、破而取之、在其中立<u>他比勒</u>子為王、
賽 7:7 主天主如是云、此謀必不立、必不成、
賽 7:8 <u>大瑪色</u>僅<u>亞蘭</u>之首、 首或作都<u>利汛</u>僅<u>大瑪色</u>之首、 首或作王<u>撒瑪利亞</u>僅<u>以法蓮</u>之首、 首或作都<u>利瑪利</u>子僅<u>撒瑪利亞</u>之首、 首或作王六十五年之內、<u>以法蓮</u>必敗、不再成國、如爾不信、亦不得堅立、 亦不得堅立或作亦不能恆存
<h2> 主欲<u>亞哈斯</u>求異跡<u>亞哈斯</u>弗願主乃預言處女誕生救主之異跡
</h2>
賽 7:9 a
賽 7:10 主復告<u>亞哈斯</u>曰、
賽 7:11 爾求爾天主施一異兆、可求或顯於深處、或顯於高處、
賽 7:12 <u>亞哈斯</u>曰、我不求、我不欲試主、
賽 7:13 <u>以賽亞</u>曰、<u>大衛</u>家當聽、爾使人厭煩、以為細事乎、亦欲使我天主厭煩乎、
賽 7:14 故主自以異兆顯示於爾、將有處女懷孕生子、人稱其名<u>以瑪內利</u>、 以瑪內利譯即天主偕我之義
賽 7:15 彼必食乳油 乳油或作酪下同與蜜、迨其明棄惡擇善時、
賽 7:16 蓋此子尚未明棄惡擇善之先、爾所懼之二王、其國必荒蕪、
<h2> 言必降罰使<u>亞述</u>王來討其不信之罪
</h2>
賽 7:17 主必使降災之日、臨爾與爾民及爾父家、自<u>以法蓮</u>叛<u>猶大</u>以來、未有若是之日、即使<u>亞述</u>王至而攻爾、
賽 7:18 當是時主必呼集<u>伊及</u>河濱之蠅、亦呼集<u>亞述</u>地之蜂、
賽 7:19 俾至斯地、集於荒谷巖穴、於諸荊棘、於諸草地、
賽 7:20 當是時主必藉河外之人、即<u>亞述</u>王、翦除民眾、如以所租之薙刀、薙除首髮、足毛、及鬚髯、
賽 7:21 當是時人養一牝牛二羊、
賽 7:22 必因乳多、得食乳油、凡遺於斯地者、必得食乳油與蜜、
賽 7:23 昔葡萄園、可植葡萄樹千株、值銀一千 舍客勒、至此時遍生荊棘疾藜、
賽 7:24 因遍生荊棘蒺藜、故人欲至之、必執弓矢、
賽 7:25 所有山岡、昔以鋤耕耘者、因荊棘蒺藜阻礙、爾亦不得至、斯地乃為牧牛之處、為羊所踐、
賽 8:1 <h2>預言<u>亞蘭</u>與<u>以色列</u>必速為<u>亞述</u>所滅</h2> 主諭我曰、取大簡、以世人通行之文字、書於其上曰、擄事速臨、掠事急至、 或作以世人通行之文字書於其上瑪黑珥沙拉勒哈斯罷斯一句
賽 8:2 我請誠實之人、祭司<u>烏利亞</u>、<u>耶比利迦</u>子<u>撒迦利亞</u>為證、
賽 8:3 我與妻同室、懷孕生子、主諭我曰、稱其名<u>瑪黑珥沙拉勒哈斯罷斯</u>、 譯即擄事速臨掠事急至之義
<h2> <u>猶大</u>因弗信從亦必受擾害
</h2>
賽 8:4 蓋其子尚未識呼父呼母之先、人必將<u>大瑪色</u>之貲財、與<u>撒瑪利亞</u>之貨財、擄於<u>亞述</u>王前、
賽 8:5 主復諭我曰、
賽 8:6 斯民棄緩流之<u>示羅亞</u>水、而悅<u>利汛</u>及<u>利瑪利</u>子、
賽 8:7 故主必使<u>亞述</u>王率軍旅來攻之、勢如大河之水、狂流洶湧、漲溢出川、氾濫逾岸、
賽 8:8 流入<u>猶大</u>、氾濫漲溢、深及於項、<u>以瑪內利</u>乎、其  其即亞述王羽翼必充於四境、遍爾國中、○
<h2> 人難抗主
</h2>
賽 8:9 列國乎、任爾諠譁、終必喪膽、 喪膽或作傷殘下同遠方萬民當聽、爾雖整頓、終必喪膽、爾雖整頓、終必喪膽、
賽 8:10 任爾設謀、終必無成、任爾定命、終必不立、因天主護祐我儕、 因天主護祐我儕原文作因天主與我儕偕○
<h2> 敬畏主者必得安慰
</h2>
賽 8:11 主深感動我、警戒我、勿履斯民之道、曰、
賽 8:12 斯民所以為結黨 結黨或作結盟下同者、爾勿以為結黨、勿畏其所畏、勿驚其所驚、
賽 8:13 惟以萬有之主為聖、惟以主為可畏可驚、
賽 8:14 主必顯為至聖、 或作主必顯為覆庇之聖所向<u>以色列</u>二家為絆足之石、窒礙之磐、向<u>耶路撒冷</u>居民為網羅、為機械、
賽 8:15 人多必因之躓蹶、顛仆、損折、入機械、陷網羅
賽 8:16 當以證詞包束、以法言封緘於我門徒間、 於我門徒間或作授我門徒
賽 8:17 今主雖掩面不顧<u>雅各</u>家、我仍伺候主、仰望主、
賽 8:18 我與主所賜我之諸子、在<u>以色列</u>族中、為預兆、為奇跡、皆居<u>郇</u>山萬有之主所使、
<h2> 信邪術者必遭災罰
</h2>
賽 8:19 維彼交鬼者、及巫覡、其聲綿蠻、其言低俏、或告爾曰、可問斯人、則應之日、民豈不當問其天主哉、豈可為生者問於死者乎、
賽 8:20 人當求法言及證詞、若不循此而言、則不得見晨光、
賽 8:21 彼必經歷斯地、 經歷斯地或作飄流國中遭困苦、受饑餓、饑餓之時、必生忿怒、咒詛其君及其神、仰觀於上、俯視於地、隨在艱難黑暗、困苦晦冥、自覺見逐於陰晦之中、
賽 8:22 a
賽 9:1 <h2>在患難際救主降生立國使人欣悅不勝</h2> 今國雖受苦、必不永居幽暗、昔時主使<u>西布倫</u> <u>拿弗他利</u>受凌辱、其後主又使沿海之地、<u>約但</u>河濱、異族之<u>迦利利</u>、復得尊榮、
賽 9:2 行於幽暗之民、得見大光、居於死陰下者、蒙光照臨、
賽 9:3 主使斯民昌盛、使之大樂、彼於主前欣喜、如秋穫之欣喜、如分掠物之歡樂、
賽 9:4 蓋民所負之重軛、所加於其肩之任、並督之之杖、主悉折斷、如罰<u>米甸</u>之日、
賽 9:5 臨陣戰士之戰具、及血染之衣、俱必被焚、為火所燬、
賽 9:6 因有一嬰孩為我儕而生、有一子賜於我儕、國政為其所肩荷、其名稱為奇妙、策士、全能之神、永在之父、平康之君、
賽 9:7 其權增益、平康無盡、必坐於<u>大衛</u>之位而治其國、秉公行義、使其國保定鞏固、自今直至永世、萬有之主必由熱中而行此、○
<h2> <u>以色列</u>受災罰因其狂傲
</h2>
賽 9:8 主有言論及<u>雅各</u>、必應在<u>以色列</u>族、
賽 9:9 使眾百姓、<u>以法蓮</u>及<u>撒瑪利亞</u>居民悉知之、彼心驕氣傲、常自言曰、
賽 9:10 甎 墻傾圮、我以石建、野無花果樹斬伐、我代以柏香木、
賽 9:11 故主使<u>利汛</u>之敵、亦至而攻之、更激其仇敵、執兵刃以來戰、
賽 9:12 東有<u>亞蘭</u>族、西有<u>非利士</u>人、其口孔張、欲吞食<u>以色列</u>、雖然、主怒猶未息也、主手仍不縮也、
賽 9:13 斯民仍不歸向懲之者、不尋求萬有之主、
賽 9:14 故主在<u>以色列</u>族中、一日之間、絕首與尾、㯶枝與蘆葦、
賽 9:15 老者顯者即首、傳偽道之先知即尾、
賽 9:16 導斯民者誘之、凡被其所導者俱滅亡、
<h2> 民行邪不自悔改
</h2>
賽 9:17 斯民皆從邪行惡、口出妄言、故主不悅其壯男、不惜其孤寡、雖然、主怒猶未息也、主手仍不縮也、
<h2> 國民互相擾害
</h2>
賽 9:18 惡如烈火之炎炎、焚燬荊棘蒺藜、亦焚燬叢林、煙燄上騰、
賽 9:19 因萬有之主赫然震怒、斯地炎燒、民如柴薪、被火炎燬、人不彼此相憐恤、
賽 9:20 右奪仍饑、左吞不飽、人自食己臂之肉、
賽 9:21 <u>瑪拿西</u>攻<u>以法蓮</u>、<u>以法蓮</u>攻<u>瑪拿西</u>、二族同攻<u>猶大</u>、雖然、主怒猶未息也、主手仍不縮也、
賽 10:1 <h2>行惡者受禍</h2> 立不善之法度、錄不義之判語、
賽 10:2 枉斷貧乏、使我民中困苦者含冤負屈、強據嫠婦之家貲、攘奪孤子之財產、行如是者、禍哉禍哉、
賽 10:3 迨降罰於爾之日、禍患來自遠方之時、爾將何為、向何人而奔逃求救、爾之榮華、 榮華或作富有存於何處、
賽 10:4 若不蹶於俘囚中、必仆於見殺者間、 或作不蒙我祐或蹶於俘囚中或仆於被殺者間雖然、主怒猶未息也、主手仍不縮也、○
<h2> <u>亞述</u>如主手中杖以之懲罰不法之國
</h2>
賽 10:5 <u>亞述</u>人必受禍、我怒如梃、我忿猶杖、為其手所執、
賽 10:6 我遣之攻邪惡之國、命之罰我所怒之民、擄掠攘奪、蹂躪人民、若街衢之泥然、
賽 10:7 惟<u>亞述</u>王不如是思維、心中不如是意念、乃欲毀滅諸國、欲殄絕淨盡、
賽 10:8 彼曰、我之諸將帥、不皆為王乎、
<h2> <u>亞述</u>不體主意狂暴妄行亦必受罰
</h2>
賽 10:9 我滅<u>迦勒挪</u>非若<u>迦珥基密</u>乎、<u>哈末</u>非若<u>亞珥拔</u>乎、<u>撒瑪利亞</u>非若<u>大瑪色</u>乎、
賽 10:10 崇事虛神之各國、其偶像較<u>耶路撒冷</u>與<u>撒瑪利亞</u>之偶像尤多、悉為我所滅、 所滅或作所得
賽 10:11 我如何待<u>撒瑪利亞</u>與其偶像、豈不能循此以待<u>耶路撒冷</u>與其偶像乎、
賽 10:12 主曰、迨我在<u>郇</u>山、在<u>耶路撒冷</u>畢我之事、則必懲罰<u>亞述</u>王心之驕傲、及其目之仰視、
賽 10:13 彼曰、我移列國之界、擄掠其財、誠如有能者、 誠如有能者或作我英勇超群使坐國位者卑降、我行此事、惟倚己臂之力、恃己之智慧、因我明哲、
賽 10:14 我手獲列國之貨財、如人取巢、我得全地、如人拾遺棄之卵、無一鼓翼者、啟口哀鳴者、
賽 10:15 斧豈可向用斧伐木者自誇乎、鋸豈可向用鋸者自矜乎、梃豈能舉舉梃者乎、木杖豈能舉非木之人乎、
賽 10:16 故大主宰萬有之主、必使其肥壯之人、變為瘦瘠、使其榮華中、如有烈火焚燬、
賽 10:17 光照<u>以色列</u>之聖主、將如火如炎、 或作光照以色列之主將如火以色列至聖之主將如炎一日間、必燬其軍眾、若焚荊棘與疾藜、
賽 10:18 其軍旅雖如榮茂之樹林園囿、主必使之身心消滅、勢如病者漸衰、
賽 10:19 其軍惟餘數人、如林之餘木無幾、小子可核而書之、
<h2> <u>以色列</u>遺民必歸主得救
</h2>
賽 10:20 當是時<u>以色列</u>之遺民、<u>雅各</u>族脫難之人、不復倚賴擊之之敵、惟秉誠實、賴<u>以色列</u>之聖主耶和華、
賽 10:21 遺民即<u>雅各</u>之遺民、必歸全能之天主、
賽 10:22 <u>以色列</u>乎、爾民雖多若海沙、僅有遺民歸正、蓋滅絕已定、主之善義遍施、如水之漲溢、
賽 10:23 蓋主萬有之天主已決定、在此全地施行翦滅、
<h2> 安慰<u>以色列</u>告以必脫<u>亞述</u>之轄制
</h2>
賽 10:24 因此主萬有之天主如是云、居<u>郇</u>之我民、毋懼<u>亞述</u>、今彼以梃擊爾、舉杖加撲責於爾、與昔<u>伊及</u>無異、
賽 10:25 復越片時、我向爾息忿、我向彼震怒、使之滅亡、
賽 10:26 萬有之主必舉鞭責之、如昔在<u>俄立</u>磐、責<u>米甸</u>人、如昔向海伸杖、如昔舉杖責<u>伊及</u>人、
賽 10:27 當是時其擔必離爾肩、其軛必離爾頸、頸肥軛折、
賽 10:28 <u>亞述</u>王至<u>亞葉</u>、經<u>密倫</u>、在<u>密抹</u>屯積輜重、
賽 10:29 過隘口、宿於<u>迦巴</u>、<u>拉瑪</u>人驚惶、<u>掃羅</u>之<u>基比亞</u>人遁逃、
賽 10:30 <u>迦琳</u>居民 居民原文作女揚聲而呼、<u>萊煞</u>人詳細探聽、困苦之<u>亞拿突</u>民亦如是、
賽 10:31 <u>瑪得米那</u>人逃避、<u>基柄</u>居民集而遁、
賽 10:32 當是日至<u>挪伯</u>暫止、向<u>郇</u>邑之山、<u>耶路撒冷</u>之岡舉手、以指將攻、
賽 10:33 大主宰萬有之主、赫赫施威、折其巨枝、雄幹見伐、使高者降為卑、
賽 10:34 以鐵斬其稠密之林木、<u>利巴嫩</u>之樹、為力大者所伐、
賽 11:1 <h2><u>耶西</u>苗裔立國世界安享太平</h2> 自<u>耶西</u>之幹將萌一條、自其根將生一枝、
賽 11:2 主之神必賦 賦或作感之、使有智慧明哲、有謀略才能、有知識、有敬畏主之心、
賽 11:3 以敬畏主為悅、行審鞫不待目見、行判斷不待耳聞、
賽 11:4 必秉公義審鞫貧民、循正直判斷世之謙虛人、 世之謙虛人或作國中窮乏人以口中之言責世、若擊之以杖、以詞氣殺滅惡人、
賽 11:5 以公義為繫腰之紳、以誠信為束身之帶、
賽 11:6 當是時狼與羔羊同居、豹與山羊同臥、牛犢壯獅及肥畜同處、幼童可牽引、
賽 11:7 牛熊同食、其子共伏、獅將囓草若牛、
賽 11:8 嬰孩 或作哺乳之孩將玩於蝮穴、方斷乳者置手於虺窟、
賽 11:9 在我聖山之徧處、悉不為害、不傷人、蓋知主之道、 道或作知識徧滿於世、如水充滿於海、
賽 11:10 當是時<u>耶西</u>根所生者、必立為萬民之纛、異邦之族咸歸之、其所在將為有榮、
<h2> <u>以色列</u>民旋返異邦列族亦皆歸服
</h2>
賽 11:11 當是時主復伸手、以救其遺民、即在<u>亞述</u>、<u>伊及</u>、<u>帕特羅</u>、<u>古實</u>、<u>以攔</u>、<u>示拿</u>、<u>哈末</u>、及海島所遺之民、
賽 11:12 主向列國樹立旌旂、招<u>以色列</u>人被逐之民以歸、自地之四極、聚集<u>猶大</u>分散之人、
賽 11:13 <u>以法蓮</u>不復有妒心、<u>猶大</u>之敵必絕、<u>以法蓮</u>不妒<u>猶大</u>、<u>猶大</u>不敵<u>以法蓮</u>、
賽 11:14 彼西往如飛、攻<u>非利士</u>人之境、 或作彼西侵非利士人之境同掠東方人之貨財、舉手制服<u>以東</u>及<u>摩押</u>、<u>亞捫</u>人亦服之、
賽 11:15 主必將涸<u>伊及</u>海汊、 海汊或作海股舉手使狂風大作、震盪大河、分為七川、使人可着履而過、
賽 11:16 主之遺民、即自<u>亞述</u>而歸之遺民、將有路可行、與昔<u>以色列</u>人出<u>伊及</u>時有路無異、
賽 12:1 <h2>信主者蒙恩歡然感謝</h2> 當是日爾將曰、主歟、我頌美主、主曾向我震怒、今主怒已息、且慰藉我、
賽 12:2 天主救我、為我所賴、我無所恐懼、主賜我以力、我謳歌頌揚、拯我者惟主、
賽 12:3 爾曹將自救恩之泉、歡然以汲、 以汲原文作汲水
賽 12:4 當是日爾曹將曰、當頌美主、呼籲主名、以主之作為、播揚於列國、宣其名為崇高、 宣其名為崇高或作宣揚主崇高之名
賽 12:5 主所為者赫赫、當歌頌主、以此普傳天下、
賽 12:6 <u>郇</u>之居民、宜揚聲歡呼、因<u>以色列</u>聖主居爾中、至大無比、
賽 13:1 <h2>得默示論<u>巴比倫</u></h2> <u>亞摩斯</u>子<u>以賽亞</u>得默示、預言論<u>巴比倫</u>曰、
賽 13:2 當樹立旌旂於童山、大聲號召軍旅、招之以手、使入暴君之門、
<h2> 主赫斯怒爰整其旅
</h2>
賽 13:3 我命我所備之人至、召我勇士、即樂我威嚴者來、代我行刑以洩我怒、
賽 13:4 山中有聲諠譁、似有大軍、列國之民咸集、其音轟闐、萬有之主核數軍旅、
賽 13:5 主攜其怒具、來自遠方、來自天涯、以滅全地、
賽 13:6 爾當哀號、蓋主降罰之日伊邇、大災自全能之主速至、
賽 13:7 故手俱疲乏、人心皆怯、
賽 13:8 驚惶恐怖、戰慄劬勞、猶婦臨產、痛苦難堪、彼此驚訝、面如火灼、
賽 13:9 主降罰之日必至、勢甚可畏、乃天主震怒之日、必使斯國荒蕪、從其中翦除罪人、
賽 13:10 天之眾星列宿、不顯其光、日出而暗、月不揚輝、
賽 13:11 我必因世之惡罰世、懲惡人之罪愆、息滅驕奢者之威勢、制伏強暴者之傲氣、
賽 13:12 我必使人少於精金、較<u>俄斐</u>之寶尤稀、
賽 13:13 我萬有之主、忿盛怒烈之日、必使天震動、使地搖撼離於其所、
賽 13:14 人將逃遁、如被逐之鹿、如迷路之羊、無人收聚、各歸其國、各奔其地、
賽 13:15 凡被執 於邑者、則必見剌、凡被擒 於外者、則必亡於刃、
賽 13:16 其嬰孩見擲於石在其目前、室中貨財被擄、妻室被玷、
<h2> 主藉<u>瑪代</u>軍徵討<u>巴比倫</u>
</h2>
賽 13:17 我必激<u>瑪代</u>人來擊之、<u>瑪代</u>人不重銀、不悅金、
賽 13:18 以弓擊傷少者、不矜憐嬰兒、其目不顧惜孩提、
賽 13:19 素於萬邦中最為宏麗、<u>迦勒底</u>人所恃為己榮、且因驕傲之<u>巴比倫</u>、必見傾覆、如天主傾覆<u>所多瑪</u> <u>俄摩拉</u>然、
賽 13:20 永無居民、世無人居、<u>亞拉伯</u>人不張幕於彼、牧人不使羊群憩息於彼、
賽 13:21 惟曠野之猛獸藏伏於彼、鴟鴞棲於其室、 鴟鴞棲於其室或作咆哮之聲盈於其室鴕鳥居於彼、野山羊跳躍於彼、
賽 13:22 豺狼嗥於其宮、野犬鳴於華殿、<u>巴比倫</u>受罰之日伊邇、其存之日不久矣、
賽 14:1 <h2>主矜恤<u>以色列</u>使歸故土</h2> 主必矜恤<u>雅各</u>、復選<u>以色列</u>、使仍居故土、異族之人附之、聯於<u>雅各</u>族、
賽 14:2 異邦人將<u>以色列</u>人導返故土、<u>以色列</u>族在主之地、得異邦人為奴為婢、昔擄之者、今反為其所擄、昔制之者、今反為其所制、
賽 14:3 迨主援爾脫於患難、不復煩惱、不復遭督催而作苦工、因而獲安息、
<h2> 命作歌刺<u>巴比倫</u>王
</h2>
賽 14:4 其日爾當 當或作將唱斯歌、以刺<u>巴比倫</u>王、曰、虐遇人者絕矣、強暴之事息矣、
賽 14:5 主已折惡人之梃、暴居之杖、
賽 14:6 逞怒擊萬民不息、發忿轄列邦、逼迫不止者、主已折之、
賽 14:7 今全地綏安平康、悉揚聲歡呼、
賽 14:8 即柏木與<u>利巴嫩</u>之柏香木、亦因爾亡而欣喜曰、自爾傾仆、再無人傷伐我儕、
賽 14:9 爾降於示阿勒、  示阿勒見五章十四節小註示阿勒因爾震動以迎爾、昔在世之英雄、其陰靈因爾驚動、並使在世曾為國君者、各離其座而起、
賽 14:10 悉發言向爾曰、爾亦弱同我儕乎、爾與我儕相若乎、
賽 14:11 爾之榮華、爾之琴瑟、 爾之琴瑟原文作爾琴瑟之音今降於示阿勒、爾下以蛆為褥、以蟲為被、
賽 14:12 爾明光之晨星歟、何竟隕自天哉、勝列國者歟、何竟偃仆塵埃哉、
賽 14:13 爾自謂、我必升天、設位在天主眾星之上、坐於聚會之山、在北之極處、
賽 14:14 升於雲霄、與至上者相比、
賽 14:15 今爾下示阿勒、墮於坑塹、
賽 14:16 見爾者必細觀爾、注目視爾曰、震動天下、驚擾列國、使世界荒涼、傾毀城邑、不釋俘囚返故土者、非斯人乎、
賽 14:17 a
賽 14:18 列國諸王、俱榮耀安葬、各歸寢陵、
賽 14:19 惟爾不得入墓、拋擲於地、如被棄之枝、圍於被殺者與被刺於刃者、降於石坑、與被踐之屍無異、
賽 14:20 昔爾敗爾國、殺爾民、故不與他王偕葬、惡人後裔之名、永不稱道、
賽 14:21 其子孫緣祖父之罪當戮、免其復興而獲地、使強暴者遍於世間、 使強暴者遍於世間或作使世充滿城邑
賽 14:22 萬有之主曰、我必興起、懲罰<u>巴比倫</u>、塗抹其名、滅其遺民、絕其子孫苗裔、此乃主所言、
賽 14:23 我必使<u>巴比倫</u>為刺蝟所處、 為刺蝟所處原文作為刺蝟之業變為水澤、以之掃除淨盡、此乃萬有之主所言、
<h2> 主所定命於<u>亞述</u>者必皆成就
</h2>
賽 14:24 萬有之主誓曰、我所立之旨必成、我所定之謀 謀或作命下同必效、
賽 14:25 必敗<u>亞述</u>人於我國中、踐之於我山間、使<u>以色列</u>民脫於其軛、使<u>以色列</u>民之肩脫於其任、
賽 14:26 此乃我於天下所定之謀、於列國所行之罰、
賽 14:27 萬有之主既定其謀、誰能廢之、既行其罰、孰能禦之、○
<h2> 預言<u>非利士</u>人必遭災禍
</h2>
賽 14:28 <u>亞哈斯</u>王崩之年、論<u>非利士</u>有預言曰、
賽 14:29 <u>非利士</u>全地、責爾之杖、今已斷折、爾勿因以欣喜、因蛇之卵必生毒虺、所生者即有毒之飛龍、
賽 14:30 當是時至貧者必平康度日、窮困者必安然偃臥、我使爾之種類、以饑餓而亡、爾之遺民、必見殺戮、
賽 14:31 門歟、當哀鳴、邑歟、當號哭、<u>非利士</u>民歟、爾皆膽怯、因敵軍自北方若煙而至、其軍眾無一遺於後、
賽 14:32 其國 其國或作異邦遣使而至、將何以答之、必答曰、主建<u>郇</u>邑、其民之貧者、必於其中得覆庇焉、
賽 15:1 <h2>預言<u>摩押</u>必遭災禍</h2> 論<u>摩押</u>有預言曰、一夕之間、<u>摩押</u>之<u>亞珥</u>、傾覆毀滅、一夕之間、<u>摩押</u>之<u>吉珥</u>、傾覆毀滅、
賽 15:2 <u>摩押</u>人至神廟、<u>底本</u>人登邱壇以哭、<u>摩押</u>人為<u>尼波</u> <u>米底罷</u>號呼、首各除髮、鬚髯盡薙、
賽 15:3 在街衢、人悉束麻、在屋頂、在市口、人俱哀號、痛哭流淚、
賽 15:4 <u>希實本</u>與<u>以利亞利</u>哀號、聲聞於<u>雅哈斯</u>、故<u>摩押</u>之戰士號咷、其心悚懼、 悚懼或作愁慘
賽 15:5 我心為<u>摩押</u>而悲哀、其避難之民、逃至<u>瑣珥</u>、逃至<u>伊基拉</u> <u>施利施亞</u>、 逃至伊基拉施利施亞或作聲與三歲之牝犢鳴相若登<u>魯希</u>坡哭泣、在<u>何羅念</u>道、因傾敗而放聲哀號、
賽 15:6 蓋<u>寧琳</u>之水已涸、青草已枯、蔬菜已槁、眾綠俱無、
賽 15:7 故所得之貨財、所藏之寶物、悉攜之以濟柳溪、
賽 15:8 哀號遍聞於<u>摩押</u>四境、其號咷聞於<u>以基蓮</u>、其號咷聞於<u>比珥以琳</u>、
賽 15:9 <u>底們</u>之水雜 雜原文作滿以血、我必增<u>底們</u>之災、<u>摩押</u>得脫之人、<u>摩押</u>地所遺之民、使之見噬於獅、
賽 16:1 <h2>勸<u>摩押</u>歸<u>郇</u>君</h2> 當以羔羊納於斯地之主、自<u>西拉</u>達曠野至<u>郇</u>邑之山、
賽 16:2 <u>摩押</u>諸邑之居民、 諸邑之居民原文作諸女在<u>亞嫩</u>津、如遊飛之鳥、又如受驚離巢之雛、
賽 16:3 彼將曰、求爾設謀定議、於嚮午之時施蔭庇、有若昏夜、藏被驅逐者、勿使逃避者顯露、
賽 16:4 我被驅逐之<u>摩押</u>人、求容居於爾所、護庇之不為殘賊者所害、因暴虐者必止、殘賊者必絕、蹂躪 蹂躪或作斯壓者必滅於國中、
賽 16:5 國位必以仁慈而固、於<u>大衛</u>室 室原文作幕必有坐其上者、以誠實掌權、尋求公平、急於行義、
<h2> <u>摩押</u>狂傲必遭災罰
</h2>
賽 16:6 將答曰、我儕曾聞<u>摩押</u>人狂妄、驕傲已極、聞其倨傲、狂妄、狂暴、語言虛偽、
賽 16:7 故<u>摩押</u>人為<u>摩押</u>人哀號、必俱哀號、因<u>基珥哈列設</u>之基傾毀 因基珥哈列設之基傾毀或作因基珥哈列設之葡萄餅而歎息、且皆憂傷、
賽 16:8 <u>希實本</u>之田、<u>施伯瑪</u>之葡萄樹、悉焦枯、曩昔枝條延及<u>雅塞</u>、蔓至曠野、枝幹舒長至於鹽海、今列國之牧伯、盡行毀折、
<h2> 先知為之哀歎
</h2>
賽 16:9 故我為<u>施伯瑪</u>葡萄樹哀哭、與<u>雅塞</u>人無異、<u>希實本</u>歟、<u>以利亞利</u>歟、我目流淚、以霑濡爾、因爾果實及爾禾稼方熟、忽聞鼓譟之聲、
賽 16:10 園林中欣喜歡樂止息、葡萄園中不復謳歌、不復歡呼、不復有人踐葡萄於壓酒處、我使歡樂之聲盡息、
賽 16:11 故我為<u>摩押</u>、為<u>基珥哈列設</u>、心腸悲戚、若琴聲之哀慘、 或作我心為摩押悲戚若琴聲哀慘我腸為基珥哈列設悲戚亦若是
<h2> 預定<u>摩押</u>受罰之期
</h2>
賽 16:12 <u>摩押</u>人在邱壇祈禱、徒形疲乏、入廟禱告、亦屬徒勞、
賽 16:13 此乃主夙昔論<u>摩押</u>之言、
賽 16:14 今主復云、三年之內、若傭工之定期、<u>摩押</u>之榮、必變為辱、群眾必衰、所存甚寡、荏弱無力、
賽 17:1 <h2>預言<u>亞蘭</u>與<u>以色列</u>必受災罰</h2> 論<u>大瑪色</u>有預言曰、<u>大瑪色</u>將毀、不復成邑、將為瓦礫之場、
賽 17:2 <u>亞羅珥</u>諸邑、荒蕪無人、必為安置羊群之處、臥於彼無人驅之、
賽 17:3 <u>以法蓮</u>鞏固之城必毀、<u>大瑪色</u>之國必滅、<u>亞蘭</u>所遺之民、必歸於無有、與<u>以色列</u>族之榮華無異、此乃萬有之主所言、
賽 17:4 當是日<u>雅各</u>之榮華必減、其軀之豐腴必瘠、
賽 17:5 景象如刈穫者收斂禾稼、以手割穗、又如人在<u>利乏音</u>谷、拾取遺穗、
<h2> 遺民必棄偽神以歸主
</h2>
賽 17:6 遺民僅有數人、若收油果時、樹杪尚遺二三顆、茂枝之上僅剩四五枚、此乃主<u>以色列</u>之天主所言、
賽 17:7 當是日人必仰望造之者、目瞻<u>以色列</u>之聖主、
賽 17:8 不復仰望己手所作之壇、不復瞻己指所製之亞舍拉 亞舍拉或作木偶及日像、
賽 17:9 當是日其鞏固之城將見遺棄、如昔<u>迦南</u>人因<u>以色列</u>人之故、在林中、在山上、所遺棄之城邑、地則荒蕪、
<h2> 遺忘主者必受災罰
</h2>
賽 17:10 皆因爾遺忘救爾之天主、不記念所當賴全能之主、爾植嘉美之樹、又以異類惡劣之枝、接於其上、
賽 17:11 栽植之時、環以藩籬、每晨培養、使之向榮、迨及穫時、果歸烏有、因而愁慘難堪、○
<h2> <u>以色列</u>仇敵又受惡報
</h2>
賽 17:12 噫、諸國號呼、如海洋震盪、列邦諠譁、如大水澎湃、
賽 17:13 列邦諠譁、雖如大水澎湃、惟主叱喝、則皆遠遁、必如在山之秕糠、風揚而去、亦如草芥、 草芥或作塵土隨風旋轉、
賽 17:14 暮時忽遭惶恐、 忽遭惶恐或作忽遭毀滅未及清晨、已歸烏有、此即擄我者所得之分、 分或作報刼我者所獲之報、 報或作罪
賽 18:1 <h2>以滅敵事報告遠方<u>古實</u>人</h2> 噫、沿<u>古實</u>河之國、兩翼軍旅器械、錚錚有聲、 原文作古實河外翼鳴之國
賽 18:2 遣使泛海、乘葦舟浮水而至、 我告爾使者曰、爾輕捷之使者、往哉、就一國之民、 即爾<u>古實</u>之民、其民身軀高大、品貌俊美、自立國以來、為鄰邦所懼、其民強盛、 其民強盛或作其民勇敢戰無不勝下同蹂躪仇敵、其地為江河所區分、 爾當告之曰、
賽 18:3 凡爾居世之人、天下萬民歟、山上若建旗、爾當觀、若吹角、爾當聽、
賽 18:4 蓋主如是云、我在我之居所、安坐靜觀、如日光炎熇、如秋熱露濃、 或作日光炎熇秋熱露濃之時我在我之居所安坐靜觀
賽 18:5 及至收穫之前、花蕊已結、葡萄花已成將熟之果、則必以鐮刪其枝、伐其蔓而除之、
賽 18:6 棄於山間之鷙鳥、地上之野獸、夏則鷙鳥棲其上、冬則野獸臥其旁、
<h2> <u>古實</u>國人亦必歸主奉獻禮物
</h2>
賽 18:7 當是時身軀高大、品貌俊美之民、自立國以來、為鄰邦所懼、其民強盛、蹂躪仇敵、其地為江河所區分、其民中將有人、以禮物奉至萬有之主之名所在之處、即<u>郇</u>山、
賽 19:1 <h2>預言<u>伊及</u>遭災大亂</h2> 論<u>伊及</u>有預言曰、主乘雲迅臨<u>伊及</u>、<u>伊及</u>偶像、震動其前、<u>伊及</u>人民、心驚膽怯、
賽 19:2 我將使<u>伊及</u>人攻<u>伊及</u>人、兄弟攻兄弟、鄰人攻鄰人、邑攻邑、國攻國、
賽 19:3 <u>伊及</u>人必失慧於心、其謀為我所敗、必問於偶像、念咒者、交鬼者、占卜者、
賽 19:4 我以<u>伊及</u>人付於嚴厲之主君、使強暴之王轄之、此乃大主宰萬有之主所言、
賽 19:5 海中之水必竭、河亦必涸而乾、
賽 19:6 江河盡臭、<u>伊及</u>之水渠 水渠或作流川盡涸、蘆葦必雕、
賽 19:7 河旁與河口之百草、及近河之一切禾稼盡枯、皆被風揚、歸於無有、
賽 19:8 漁人哀哭、投釣於河者悲傷、張網於水面者悽慘、
賽 19:9 績麻者失望、織布者亦如是、
賽 19:10 其國柱必傾頹、凡傭工者心憂、
<h2> <u>伊及</u>君臣盡皆愚蒙
</h2>
賽 19:11 <u>瑣安</u>之候伯、盡為愚蒙、<u>法老</u>謀士之智者、其謀忽成拙計、焉能告<u>法老</u>曰、我乃先賢之後、古王之裔哉、
賽 19:12 爾之智慧者安在、萬有之主為<u>伊及</u>所定之謀、 謀或作命下同彼當知之、當告爾、
賽 19:13 <u>瑣安</u>之侯伯愚蒙、<u>挪弗</u>之侯伯迷惑、<u>伊及</u>諸支派之領袖、謬引<u>伊及</u>人、
賽 19:14 主使<u>伊及</u>侯伯、心皆昏昧、以致使<u>伊及</u>人諸事差謬、若醉者哇吐時、跬步不穩、
賽 19:15 <u>伊及</u>人無論尊如首、卑若尾、貴重若㯶枝、輕賤若蘆葦、凡其所為、一無所成、
賽 19:16 當是日<u>伊及</u>人膽怯如婦女、因萬有之主向<u>伊及</u>舉手加責、<u>伊及</u>人皆戰慄恐懼、
賽 19:17 <u>猶大</u>地必使<u>伊及</u>人戰慄、若向<u>伊及</u>提論<u>猶大</u>之地、無不恐懼、此即萬有之主、為<u>伊及</u>人所定之謀、
<h2> <u>伊及</u>奉召歸正
</h2>
賽 19:18 當是日<u>伊及</u>國將有五邑、皆用<u>迦南</u>之方言、指萬有之主而誓、其中一邑、必稱為蒙護之邑、 蒙護之邑或作獅之邑又作日城
賽 19:19 當是日<u>伊及</u>地必有祭臺、為主而建、<u>伊及</u>邊界必有石柱、為主而立、
賽 19:20 此即在<u>伊及</u>地為主之記與證、 或作此為伊及地歸主之記號與證據蓋<u>伊及</u>人受強暴者之虐遇、呼籲主、主遣救主伸其冤而拯之、
賽 19:21 主必為<u>伊及</u>人所知、當是日<u>伊及</u>人必識主、必獻犧牲與素祭奉事主、向主矢願酬願、
賽 19:22 主擊<u>伊及</u>人、擊而後醫、既歸於主、主俯聽其祈、為之醫愈、
<h2> <u>伊及</u> <u>亞述</u> <u>以色列</u>同盟共奉事主
</h2>
賽 19:23 當是日必有大道、自<u>伊及</u>達<u>亞述</u>、<u>亞述</u>人往<u>伊及</u>、<u>伊及</u>人往<u>亞述</u>、<u>伊及</u>人與<u>亞述</u>人共奉事主、
賽 19:24 當是日<u>以色列</u>必與<u>伊及</u>與<u>亞述</u>、並列 並列或作聯合為三、共享福祉於斯地、 共享福祉於斯地或作藉著以施福於世
賽 19:25 萬有之主將賜福曰、<u>伊及</u>我民、<u>亞述</u>我手所造者、<u>以色列</u>我素所得者、 我素所得者或作我之子民咸必蒙福、 或作我民伊及必蒙福祉我手所造之亞述我之子民以色列亦若是
賽 20:1 <h2><u>以賽亞</u>行異為預兆以示<u>伊及</u>與<u>古實</u>所必遇之事</h2> <u>亞述</u>王<u>撒珥根</u>、遣<u>他珥探</u>往攻<u>亞實突</u>、遂攻而破之、
賽 20:2 是時主諭<u>亞摩斯</u>子<u>以賽亞</u>曰、爾釋麻衣於腰、脫履於足、<u>以賽亞</u>遂遵命、裸裎跣足而行、
賽 20:3 主曰、我僕<u>以賽亞</u>、裸裎跣足而行、歷三年、可為預兆於<u>伊及</u> <u>古實</u>、
賽 20:4 <u>亞述</u>王將所擄之<u>伊及</u>人、所掠之<u>古實</u>人、悉攜之去、無論老幼、皆使裸裎跣足、露其下體、以辱<u>伊及</u>、
賽 20:5 凡恃<u>古實</u>誇<u>伊及</u>者、 或作凡仰望古實倚恃伊及為榮者必皆恐懼慚愧、
賽 20:6 當是時斯境 斯境或作沿海之居民、必曰、我儕素所恃之國、即我為脫於<u>亞述</u>逃往求救之國、尚遭如此、我儕何能脫免哉、
賽 21:1 <h2>得默示觀<u>巴比倫</u>滅於<u>瑪代</u>與<u>巴西</u>人</h2> 論海濱之曠野有預言曰、敵軍自曠野、自可懼之地而來、勢如南方之狂風、飄颺而至、
賽 21:2 我得關係重災之默示、欺者行其欺、虐者行其虐、<u>以攔</u>歟、爾當往、<u>瑪代</u>歟、爾當圍困、 主云、凡其一切嗟歎、我皆使之止息、
賽 21:3 <u>巴比倫</u>人必曰、我腰痛甚、劬勞如臨產之婦、我因畏縮而耳不能聞、因驚惶而目不能視、
賽 21:4 我心昏迷、極為悚惶、我宴樂之夜、變為驚駭之夜、
賽 21:5 適設席肆筵、又遣守望者守望、 又遣守望者守望或作又鋪華毯式飲式食、 忽有聲曰、將帥咸起、執爾器械、 執爾器械原文作以油膏盾
賽 21:6 主如是諭我曰、往設守望者、有所見即報告、
賽 21:7 適見車乘、乘馬者雙雙而來、又見騎驢者、騎駝者、於是傾耳細聽、
賽 21:8 呼曰、彼來若獅、 彼來若獅或作有獅來矣我主歟、我白晝常立於望樓、終夜立於我守望之所、
賽 21:9 有人乘車而至、有乘馬者雙雙而來、大聲呼曰、<u>巴比倫</u>傾覆矣、傾覆矣、其諸神之偶像、擊碎而擲之於地、
賽 21:10 我民被蹂躪、如場之榖、我自<u>以色列</u>天主萬有之主所聞者、悉以告爾、○
<h2> 得默示預言<u>杜瑪</u>事
</h2>
賽 21:11 論<u>杜瑪</u>有預言曰、有人從<u>西珥</u>呼問我曰、守望者歟、夜尚有幾時、守望者歟、夜尚有幾時、
賽 21:12 守望者曰、清晨將至、昏夜復至、爾若欲問可問、越時復來、○
<h2> 得默示預言<u>亞拉伯</u>事
</h2>
賽 21:13 論<u>亞拉伯</u>有預言曰、<u>底但</u>之行旅、爾曹當宿於<u>亞拉伯</u>之林中、
賽 21:14 <u>提瑪</u>居民歟、當以水迎渴乏者、以餅供逃亡者、
賽 21:15 彼之逃亡為避兵刃、避已拔之刀、已張之弓、及干戈之重災、
賽 21:16 蓋主如是諭我曰、一年之內、如傭之有定期、<u>基達</u>一切榮華、必歸於無有、
賽 21:17 <u>基達</u>所遺執弓之勇士、為數無多、此乃<u>以色列</u>天主萬有之主所言、
賽 22:1 <h2>得默示觀<u>亞述</u>人來攻<u>猶大</u>人中心憂傷</h2> 論默示谷  默示谷即耶路撒冷有預言曰、爾之居民何所遇、俱登屋頂何故、
賽 22:2 諠譁鼓躁之城、歡樂之邑、爾中被殺者、並非刀殺、亦非死於戰、
賽 22:3 爾之群伯 群伯或作將帥遁逃、咸為執弓者所縛、爾中所有之民、或被束縛、或往遠方逃遁、
賽 22:4 是故我曰、爾曹由我、容我悲哀痛哭、我民見敗、爾曹可免慰藉我、
賽 22:5 蓋將有日、主萬有之天主、在默示谷、使民驚惶、遭敵人蹂躪而潰亂、城垣傾圮、哀號之聲、聞於山間、
賽 22:6 <u>以攔</u>人負矢囊、有戰車、有武士、有馬卒、<u>吉珥</u>人執 執原文作露盾、
賽 22:7 爾嘉美之谷 谷或作平原遍滿戰車、馬卒向邑門而列陣、
<h2> 責<u>猶大</u>人自恃己智不仰望主
</h2>
賽 22:8 遮護<u>猶大</u>之屏藩已撤、當是日邑中居民、惟望林宮之器械、
賽 22:9 爾見<u>大衛</u>城之墻垣隙處甚多、即滙聚下池之水、
賽 22:10 又核數<u>耶路撒冷</u>之宅、拆毀其室、以葺城垣、
賽 22:11 在內城外城之間、掘地以蓄舊沼之水、惟造此事者、爾不仰望、自昔以來成 成或作命此事者、爾不瞻顧、
賽 22:12 當此時主萬有之天主、命哭泣哀號、薙髮衣麻、
賽 22:13 爾反歡喜宴樂、宰牛殺羊、食肉飲酒、 曰、莫若食飲、蓋明日必死矣、
賽 22:14 萬有之主使我耳聞默示曰、爾若此之愆尤、不得赦免、直至爾死亡、此乃主萬有之天主所言、○
<h2> 預言<u>舍伯拿</u>見黜
</h2>
賽 22:15 主萬有之天主如是 命我曰、爾往見司國帑掌王宮者<u>舍伯拿</u>告之曰、
賽 22:16 爾於此何涉、於此有何人、竟於此鑿墓、於高處為己鑿墓、於磐石為己鑿長眠之所、
賽 22:17 爾斯人乎、主必裹爾投棄、
賽 22:18 必捲爾擲於寛廣之地、猶如擲球、 或作必轉爾若球投於寛廣之地在彼爾可乘爾之華車、爾玷爾主王之室者、必死於彼、
賽 22:19 我必褫爾戰、奪爾任、
<h2> <u>舍伯拿</u>職<u>以利雅敬</u>晉升之為基督之影像
</h2>
賽 22:20 當是日必召我僕<u>希勒家</u>子<u>以利雅敬</u>、
賽 22:21 使之被爾衣、束爾帶、以爾職 職或作權勢託其手、為<u>耶路撒冷</u>居民及<u>猶大</u>家之父師、
賽 22:22 必以<u>大衛</u>家之鑰、荷於其肩、彼啟無人能閉、彼閉無人能啟、
賽 22:23 必堅立之、若釘釘於堅固處、其位必為父家之榮、
賽 22:24 其父全家丁眾、自子及孫、悉賴以得榮、若器皿、無論貴賤、俱懸之於釘、
賽 22:25 萬有之主曰、當是日釘於堅固處之釘必除、見折而墮、懸於其上之物、悉必毀折、蓋主言之矣、
賽 23:1 <h2>得默示預言<u>推羅</u>傾滅</h2> 論<u>推羅</u> 推羅原文作瑣珥下同有預言曰、<u>他施</u>群舟、爾當哀號、因<u>推羅</u>傾滅、再無宅第、再無可入之處、在<u>基提</u>地聞之、
賽 23:2 惟爾沿海居民、昔航海之<u>西頓</u>商賈、雲集爾地、今悉驚愕、 驚愕或作緘默
賽 23:3 <u>西曷</u>之穀、即<u>伊及</u>河濱之穡、素由大海運至<u>推羅</u>、販以得財、<u>推羅</u>實為列國商賈輻輳之處、
賽 23:4 <u>西頓</u>歟、爾當慚愧、蓋滄海及海中保障、 如有言曰、我未生產、未養育壯男、未撫養幼女、
賽 23:5 <u>推羅</u>遘災之消息、傳至<u>伊及</u>、<u>伊及</u>人聞之、無不戰慄、
賽 23:6 爾曹當遷於<u>他施</u>、沿海居民歟、爾當哀號、
賽 23:7 此即爾喜樂之邑乎、斯邑建於古昔、今其居民遷徙遠方以居、
賽 23:8 <u>推羅</u>亦曾賜人以冕、分封為君、其商賈為候伯、其貿易者為世之貴顯、今也遭遇如是、果誰所命、
賽 23:9 萬有之主命此、以辱一切榮華、降卑世之貴顯、
賽 23:10 <u>他施</u>居民、 居民原文作女爾可遊行四方、如河四溢、無復有拘束爾者、
賽 23:11 主向海舉手、震動列國、主已命定毀滅<u>迦南</u>鞏固之城、
賽 23:12 主復曰、惟爾<u>西頓</u>居民、 居民原文作女將受凌辱、不復得喜樂、爾起往<u>基提</u>、在彼亦不得安居、
賽 23:13 惟此<u>迦勒底</u>民之國、古昔原無、乃<u>亞述</u>為野民所立、今建築崇臺、 或作惟此迦勒底民其國古昔建立後歸無有乃亞述所滅使為野獸所處今復興建築崇臺以毀<u>推羅</u>之宮殿、使成邱墟、
賽 23:14 <u>他施</u>群舟、爾當哀號、蓋爾所恃鞏固之城、已傾圮矣、
賽 23:15 當是時<u>推羅</u>見忘於人、歷七十年、循一王之壽、七十年後、<u>推羅</u>所遇、必若人所唱論妓之歌、
賽 23:16 惟爾見忘之妓、取琴周流城中、巧彈多謳、使人復念及爾、
<h2> 越七十年<u>推羅</u>略復振興
</h2>
賽 23:17 越七十年、主必眷顧<u>推羅</u>、使復得其利、復與天下列國通交獲財、
賽 23:18 其貲財及所獲之利、必區別為聖歸於主、不入庫、不積儲、為居於主前者所用、俾得飽食、且得衣美服、
賽 24:1 <h2>主降災罰國民雕敝</h2> 主使斯地空虛、使之荒蕪、傾而覆之、 傾而覆之原文作傾覆其面使其居民離散、
賽 24:2 其時庶民如何、祭司亦然、僕人如何、主人亦然、婢女如何、主母亦然、鬻物者如何、購物者亦然、貸人者如何、貸於人者亦然、負債者如何、索債者亦然、
賽 24:3 斯地盡空虛、必遭刼掠、蓋此言為主所言、
賽 24:4 斯地悲哀衰殘、世界困憊衰殘、民中位高者亦悉困憊、
賽 24:5 斯地為居民所污、蓋其違例犯法、廢棄永約、
賽 24:6 故災禍 災禍原文作咒詛毀地、居之者受譴、地之居民、如被火焚、遺者無幾、
賽 24:7 葡萄焦枯、如有憂戚、葡萄樹盡衰殘、 原文作新酒悲哀葡萄樹疲憊平昔心樂者、無不歎息、
賽 24:8 擊鼓之歡聲盡息、宴樂者之歡呼已止、鼓琴之歡聲亦息、
賽 24:9 不再謳歌飲酒、善飲者以醇醪為苦、
賽 24:10 邑毀而荒、宅第咸閉、無人得入、
賽 24:11 人因乏酒、在通衢哀號、一切歡樂、盡歸無有、國中喜樂無存、
賽 24:12 邑中荒蕪、邑門被毀、成為邱墟、
賽 24:13 斯國於列國中、景象如油果已收、葡萄已摘、留存無幾、
<h2> 猶有遺民歡呼歌頌主
</h2>
賽 24:14 彼仍揚聲謳歌、必因主之威嚴、自海濱歡呼而來、
賽 24:15 緣此爾曹在東方 東方或作旭日發光之處尊榮主、在諸海島尊榮主<u>以色列</u>天主之名、
賽 24:16 自地之極、我儕聞謳歌之聲云、尊榮歸於義者、我曰、我受禍、我受禍、哀哉、詭譎者仍行詭譎、詭譎者大行詭譎、
賽 24:17 斯地之居民乎、驚駭、陷阱、網羅、必臨於爾、
賽 24:18 逃於驚駭之聲者、必陷於坎阱、由坎阱而上者、必陷於網羅、蓋天牖大啟、地基震動、
賽 24:19 地盡崩裂、地盡破碎、地盡搖撼、
賽 24:20 斯地搖盪若醉者、震撼如棚、 棚或作幕其上之罪孽極重、遂致塌陷、 塌陷或作傾覆不能復起、
<h2> 主施行懲罰使天國興旺
</h2>
賽 24:21 當是日主在高 高或作穹蒼懲罰在高諸軍、在地懲罰地之列王、
賽 24:22 皆被聚集、囚於獄、禁於牢、多日之後、更受刑罰、
賽 24:23 萬有之主在<u>郇</u>山、在<u>耶路撒冷</u>為君、在敬之之長老前顯榮光、其時日必愧怍、月必羞慚、
賽 25:1 <h2>民頌美主因行懲罰</h2> 主歟、主乃我之天主、我讚主為至上、我頌美主之名、因主行異跡、以誠以信、成主自古所定之命、
賽 25:2 使城垣變為瓦礫、鞏固之城、變為邱墟、異邦暴君之都邑傾圮、不復成邑、永不復建、
賽 25:3 故有勢力之各邦尊崇主、強國各邑敬畏主、
賽 25:4 卑弱者、貧窮者、遭遇患難、主為保障、護祐之脫離暴雨、庇蔭之免受炎熱、蓋強暴之人、勢如暴雨沖塌墻垣、
賽 25:5 外邦暴君諠譁、主必制之、如除炎熱於乾旱之地、強暴人逞勝奏凱、主必使之止息、如雲陰消除炎熱、
<h2> 因施救恩
</h2>
賽 25:6 萬有之主、必在此山為萬民設筵、備肥甘、備醇酒、肥甘豐美、醇酒清潔、
賽 25:7 又在此山、必除阻萬民之障翳、及蔽萬國之覆蓋、
賽 25:8 主天主必除滅死亡、至於永遠、拭淚於一切 人之面、在普天之下洗其民之辱、蓋主言之矣、
賽 25:9 當是日人將曰、此乃我之天主、素望其救我、此乃我素所望之主、當因其救恩欣喜歡樂、
<h2> 制服<u>摩押</u>
</h2>
賽 25:10 主之大能、必顯於此山、<u>摩押</u>必於其地而遭蹂躪、如踐草芥於糞池之中、
賽 25:11 <u>摩押</u>人伸手於其中、若游泳者之伸手然、惟主必降其驕志、敗其手所行詭譎之事、
賽 25:12 <u>摩押</u>人歟、爾鞏固之城垣、主使之傾覆坍塌、頹於地、墮於塵埃、
賽 26:1 <h2>謳歌勉人恆賴主</h2> 當是日在<u>猶大</u>地、人將謳斯歌曰、我得鞏固之城、主施拯救、護我如城如濠、
賽 26:2 當啟諸門、使守信之善民入焉、
賽 26:3 心志堅定者、主必守護、賜以平康、因主是賴、主賜平康、
賽 26:4 爾當賴主、至於永遠、因耶和華為自有之主、如磐可恃、 因耶和華為自有之主如磐可恃或作因主為全能之天主永遠長存、
賽 26:5 高居之民、主使卑降、鞏固之邑、主使傾頹於地、墮於塵埃、
賽 26:6 足踐之、窮民之足踐之、貧者步履其上、
賽 26:7 善人之道正直、至公之主、使善人之途坦平、
<h2> 因主秉公賞罰
</h2>
賽 26:8 主歟、我仰望主行審鞫之道、我中心慕主之名、切切念主、
賽 26:9 夕則我心羨慕主、朝則我心尋求主、主行審鞫於世、居世之人則學義矣、
賽 26:10 惡人雖蒙恩寵、仍不學義、居正直境中、作孽如故、不顧主之威嚴、
賽 26:11 主歟、主手高舉、彼猶不顧、主熱中祐民、願彼視之而愧、主之諸敵、必為火所燬、
<h2> 因向民施恩
</h2>
賽 26:12 主歟、主賜我以平康、我儕無論何事、俱賴主而成、
賽 26:13 主我之天主歟、在主之外、曾有君王 君王或作他主轄我、我獨賴主、禱告主名、
賽 26:14 彼死不復活、既為陰靈、不能復起、蓋主降罰以殲之、將其名號除滅淨盡、
賽 26:15 主歟、曩時增益選民、增益選民、自得尊榮、又使疆界開展、四方寛廣、
賽 26:16 主歟、民遭患難、則仰念主、主加之懲罰、則傾心以祈求主、
賽 26:17 主欽、孕婦臨產、痛苦難堪、哀號不勝、我儕離於主前 離於主前或作因受主怒亦若是、
賽 26:18 我儕如孕婦、臨產劬勞、所產竟虛空如風、 所產竟虛空如風或作所產惟風國仍不得救、守宙居民、亦不傾敗、 宇宙居民亦不傾敗或作居民不增益其中
賽 26:19 敬主之人、已死者必復活、我民之屍必復起、惟爾臥於塵埃者、可醒而歡呼、 歡呼或作謳歌蓋爾之恩膏、如降於百草之甘露、必降於斯地、使已死者 已死者原文作陰靈離死就生、
<h2> 勸民以俟主祐
</h2>
賽 26:20 我民歟、往哉、入密室、鎖閉其門、暫匿片時、待忿怒 忿怒或作患難已過、
賽 26:21 蓋主離其所、欲討地上居民之罪、地必顯露流入其中之血、不復掩蓋其上見殺者之屍、
賽 27:1 <h2>主必滅敵</h2> 當是日主將以堅利巨刃、殺利未雅坦急趨之蛇、殺利未雅坦盤曲之蛇、並殺海中之龍、
<h2> 以葡萄園喻民主恆眷之
</h2>
賽 27:2 當是日爾當作歌、論產美酒之葡萄園曰、
賽 27:3 主云、我耶和華保守此園、時時灌溉、晝夜守護、恐有毀之者、
賽 27:4 我不復 向斯園震怒、如有抗拒我、以荊棘疾藜、雜於其中、則我奮然經歷、盡行焚燬、
賽 27:5 若敵人歸誠於我、賴我護庇、與我和好、則和好於我矣、
賽 27:6 後日<u>雅各</u>根必盤深、<u>以色列</u>葱蘢暢茂、果實必充於世間、
<h2> <u>雅各</u>見罰異於其敵
</h2>
賽 27:7 <u>雅各</u>被主譴責、豈如其敵被主譴責、雖遇殺戮、豈如其敵所遇之殺戮、
賽 27:8 主加之懲罰、相度機宜、惟使之遷離故土、當東風大作之日、主以暴風驅之、
賽 27:9 故<u>雅各</u>之愆尤、以此得蒙赦免、斯災所結之果、即除其罪惡、因其毀祭壇之石、使如已碎之灰石、而亞舍拉 亞舍拉或作木偶與日像不復立焉、
賽 27:10 平素鞏固之城垣荒蕪、昔日居處之宅第見棄、淒涼如野、牛犢牧於彼、臥於彼、食盡其枝、
賽 27:11 枝條枯槁、必被毀折、婦女拾取、用以燃火、因此民蒙昧無知、故造之者不憫之、作之者不向之施恩、
<h2> <u>以色列</u>人與異邦人同歸於正
</h2>
賽 27:12 當是日主必自大河至於<u>伊及</u>溪、將爾曹<u>以色列</u>人一一收集、若人擊樹而拾其果然、
賽 27:13 當是日必吹大角、凡流亡於<u>亞述</u>地者、被驅逐於<u>伊及</u>地者俱旋歸、在聖山、在<u>耶路撒冷</u>崇拜主、
賽 28:1 <h2><u>以法蓮</u>人心志狂傲沈湎於酒先知嚴責之言必受重罰</h2> <u>以法蓮</u>人沈湎於酒、其邑建於膏腴平原之岡、狀如華冠、華美莊嚴、遂以自誇、不知實似將殘之花、禍哉禍哉、 或作以法蓮建都於高岡在膏腴之谷中狀若華冠其人沈湎於酒心高志傲不知其榮如將殘之花禍哉禍哉
賽 28:2 將有巨力之強敵、為主所遣、勢若大雹狂風、行潦四溢之暴雨、力將華冠擲於塵埃、
賽 28:3 <u>以法蓮</u>醉者之華冠、必踐於足下、
賽 28:4 其狀甚華美莊嚴、勢若花將殘之邑、即建於膏腴平原岡之邑、必如夏前初熟之無花果、凡見之者、適摘於手即食之、
賽 28:5 當是日萬有之主、必為其遺民之華冠榮冕、 或作主使其遺民得尊榮如加以榮美之冠冕
賽 28:6 亦必感坐於位審鞫者、循公義判斷、感武士勇猛以戰、拒敵邑門之下、
<h2> 責其昏謬
</h2>
賽 28:7 惟斯人亦被酒迷惑、因醇醪而差謬、祭司與先知被醇醪迷惑、為酒所困、雖得默示、仍然迷惑、行審判俱恍惚無定、
賽 28:8 諸席遍以哇吐之穢、無地清淨、
賽 28:9 民論先知曰、彼欲教誰以知識、傳道於何人、我豈適斷乳離懷之孩提乎、
<h2> 不願受教
</h2>
賽 28:10 命復一命、令復一令、誡復一誡、律復一律、在此數言、在彼數言、
賽 28:11 是故主必藉口癡之人、以異邦方言斥責斯民、
賽 28:12 主曾諭斯民曰、如欲自得平康安息、則當先使困憊者得安息、惟彼不願聽、
賽 28:13 彼以主之言為命復一命、令復一令、誡復一誡、律復一律、在此數言、在彼數言、以致彼眾前往仰傾、遭損折、陷機檻、入網羅、
賽 28:14 爾曹侮慢者、即在<u>耶路撒冷</u>轄斯民者、當聽主言、
<h2> 自恃詐偽
</h2>
賽 28:15 爾自言、我儕與死亡立約、與示阿勒  示阿勒見五章十四節小註結盟、敵軍來時、如水汎濫四溢、經歷我地、必不及我身、蓋我倚恃誑詐、藏身於虛偽之中、
<h2> 以屋隅石喻救主許以降臨
</h2>
賽 28:16 故主天主如是云、我將以一石置於<u>郇</u>為基、乃已試之石、寶貴之屋隅石、堪為鞏固之基、凡信之者必不急切、
賽 28:17 我以公平為繩、以善義為準、爾以誑詐為掩蔽之所、雹必除之、爾以虛偽為藏身之處、水必沖之、 或作我以公平為準繩以善義為吊錘使雹擊除誑詐之蔽所使水沖沒虛偽之藏處
<h2> 民眾所恃者終不可恃
</h2>
賽 28:18 爾與死亡所立之約必廢、與示阿勒所結之盟不立、敵軍來時、如水汎濫四溢、經歷斯地、爾曹為彼所蹂躪、
賽 28:19 彼一經歷則執爾、每晨經歷、晝夜經歷、人惟聞風聲、驚駭不已、
賽 28:20 其勢必如床短不能舒身、被狹不足蔽體、
賽 28:21 主必興起、如昔在<u>毘拉心</u>山、震怒如昔在<u>基遍</u>谷、欲行其事、即非常之事、欲成其工、即奇異之工、
賽 28:22 今爾勿嘲笑、恐爾之縲絏愈加嚴緊、蓋我聞主萬有之天主已定厥命、必殲滅全地、○
<h2> 勸人觀察主道
</h2>
賽 28:23 爾曹傾聽我言、細聽我訓、
賽 28:24 農夫欲播種、豈終日 終日或作日日下同耕地、終日墾地乎、
賽 28:25 既平土塊、豈不即播小茴香、大茴香、按行列種小麥、在定處種麰麥、在田邊種粗麥乎、
賽 28:26 蓋天主賦之以智慧、教之如是、
賽 28:27 打小茴香、大茴香、不以打禾之器、不以車輪碾之、必以杖打小茴香、以棍打大茴香、
賽 28:28 打五穀豈至碎乎、必不常打、惟以車輪碾之、使馬蹏踐之、並不碎其穀、 或作五穀雖碾雖打惟不宜屢次祗以車輪碾之使馬蹏踐之並不碾碎其榖
賽 28:29 此亦由萬有之主而出、主之謀略奇妙、主之智慧廣大、
賽 29:1 <h2>言必降重災於<u>耶路撒冷</u></h2> 噫、<u>亞利伊勒</u>、<u>亞利伊勒</u>、<u>大衛</u>建都之城、爾曹 在其中居民、年復一年、節期周流、
賽 29:2 我終使<u>亞利伊勒</u>遭遇患難、必哀歎悲慘、然仍使如人不能勝之英雄、 然仍使如人不能勝之英雄原文作彼將如亞利伊勒於我前
賽 29:3 我將四圍立營以圍爾、築壘以困爾、建樓以攻爾、
賽 29:4 爾必卑降、伏地而言、語音微細、出自塵土、爾聲如鬼聲自地而出、從塵中唧唧出言、
<h2> 仇敵亦見懲罰
</h2>
賽 29:5 然爾敵之眾、終如微塵、強暴者眾、終如飛糠、其事必突成於頃刻間、
賽 29:6 萬有之主、將以霹靂、地震、迅雷、狂風、暴風、烈火之燄、懲罰敵人、
賽 29:7 其時攻困<u>亞利伊勒</u>、及其保障之列國軍眾、必將如夢、髣髴夜間幻象、
賽 29:8 如饑者夢食、醒而仍覺腹空、又如渴者夢飲、醒而仍覺困憊煩渴、攻擊<u>郇</u>山之列國軍眾、亦將若是、
<h2> 責民迷昧
</h2>
賽 29:9 爾曹惟驚駭驚異、惟迷昧迷蒙、彼醉並非因酒、步履欹斜、並非因飲醉人之物、
賽 29:10 蓋主使爾猶如酣睡、閉爾目、蒙爾首、爾目即先知、爾首即先見、
賽 29:11 緣此爾以諸默示、視如封緘之書、若付於識字者、曰、請讀此書、必對曰、我不能讀、蓋書封緘、
賽 29:12 若付於不識字者、曰、請讀此書、彼必曰、我不識字、○
<h2> 責民偽善
</h2>
賽 29:13 主曰、此民但以口親近我、以唇尊敬我、而心則遠離我、其敬畏我者、不過守習學世人所傳之誡而已、
賽 29:14 故我必待斯民以奇異、奇異又奇異、使其智慧者喪智慧、明哲者失明哲、○
賽 29:15 背主設謀、深藏己意、行事暗中曰、孰見我、孰知我、如斯之人、禍哉禍哉、
賽 29:16 爾頑嚚特甚、豈可視陶人同於泥乎、被製之物、豈可論製物者曰、彼未曾製我、受造之物、豈可論造物者曰、彼無知識、
賽 29:17 越時不久、<u>利巴嫩</u>將變為佳園、 佳園或作良田下同佳園將變為樹林、
<h2> 許敬畏主者得明聖道
</h2>
賽 29:18 當是日聾者必聞書言、盲者之目必能見、不復昏昧黑暗、 盲者之目必能見不復昏昧黑暗原文作盲者之目必由昏昧黑暗而能見
賽 29:19 謙遜者必因主而增欣喜、人中最貧乏者、必因<u>以色列</u>之聖主而歡樂、
賽 29:20 蓋強暴者已 已或作必下同滅、侮慢者已亡、務惡者已絕、
賽 29:21 彼眾聽訟之時罪無辜、在公庭 公庭原文作城門自辨者  自辨者或作審鞫者為其所陷、以虛詐使義人受屈、
賽 29:22 緣此、昔贖<u>亞伯拉罕</u>之主、論<u>雅各</u>族如是曰、今<u>雅各</u>必不羞慚、其面必不變色、
賽 29:23 其苗裔見我在其中所行之事、則必尊我名為聖、必尊<u>雅各</u>之聖主為聖、必敬畏<u>以色列</u>之天主、
賽 29:24 心迷者必得知識、素悖逆者必受訓誨、
賽 30:1 <h2>警告民必受禍因賴<u>伊及</u></h2> 主曰、禍哉此悖逆之子、自行其謀、不順從我、灌奠結盟、不循我心意、其罪益加、
賽 30:2 往<u>伊及</u>未請命於我、恃<u>法老</u>之勢力、 恃法老之勢力或作恃法老為保障下同望於<u>伊及</u>得蔭庇、
賽 30:3 爾恃<u>法老</u>之勢力、終必抱愧、望於<u>伊及</u>得蔭庇、定蒙羞辱、
賽 30:4 其侯伯至<u>瑣安</u>、使臣詣<u>哈內斯</u>、
賽 30:5 見所恃之國、不能益己、則悉羞愧、彼國 非但不能濟助、不能加益、反使人受辱蒙羞、
賽 30:6 牲畜負物往南方、經艱難險阻之地、 或作論南方之獸有預言曰彼經艱難險阻之地其中有牝獅、猛獅、又有毒蛇、飛蛇、以其貨財載於驢背、以其寶物負於駝峰、攜至不能益己之國、
賽 30:7 恃<u>伊及</u>濟助、皆徒勞無益、故我論<u>伊及</u>、呼曰、 故我論伊及呼曰或作故我稱伊及曰狂言徒作、安坐無動、
賽 30:8 今爾當至其前、筆之於册、錄之於書、以傳後世、永存不朽、
<h2> 因藐視主言
</h2>
賽 30:9 蓋斯為悖逆之民、誑言之子、不願聽主法之子、
賽 30:10 彼告先見曰、勿言未來之事、對得默示者曰、勿以正直為默示傳於我、當以柔媚之詞告我、以虛誕為默示傳於我、
賽 30:11 當離所行之道、舍所履之徑、勿於我前復題<u>以色列</u>聖主、
賽 30:12 故<u>以色列</u>聖主如是云、爾棄此命、恃強暴、賴偽妄、 偽妄或作奸惡之事
賽 30:13 故爾斯罪、必使爾如坼裂將傾之高墻、忽然毀圮、
賽 30:14 墻垣毀圮、如人碎陶器、碎之不惜、致所碎之中、無片可用以取火於鑪、或取水於井、
賽 30:15 主天主即<u>以色列</u>之聖主曾如是云、爾悔改安居、方可得救、靜默仰望、方可強盛、惟爾不欲、
賽 30:16 爾云、不然、我必乘馬以奔馳、故爾必致奔逃、爾又云、必乘迅速之牲畜、故逐爾者亦必迅速、
賽 30:17 一人叱喝、則千人逃、五人叱喝、則爾盡遁、致爾曹所遺者、僅如山巔之望杆、岡上之號旗、
賽 30:18 雖然、主仍俟焉、欲賜恩於爾、勃然而興、矜憐爾、蓋主乃施仁行義之天主、凡仰望主者、即為有福、
<h2> 主必仍施恩於<u>郇</u>民
</h2>
賽 30:19 惟爾居<u>郇</u>與居<u>耶路撒冷</u>之民、不復哭泣、爾以聲呼籲主、主必賜恩於爾、主聞之即應爾、
賽 30:20 主必使爾於患難中有餅可食、艱苦中有水可飲、爾師不復隱匿、爾目必常睹爾師、
賽 30:21 爾或往左、或往右、耳中必聞爾後有聲曰、此乃正道、爾當行之、
賽 30:22 爾之偶像、或雕或鑄、飾以金銀者、其時爾必視為 視為或作使之污穢、棄之如不潔之物、必曰、此物當擲之於外、
賽 30:23 爾播種於地、主必降雨、使土產之五榖、既豐且美、當是時爾之群畜、必牧於寛闊之場、
賽 30:24 耕田之牛驢、惟食美料、潔之以簸以箕、加之以鹽、
賽 30:25 在大行殺戮之日、高臺傾圮之時、各高山、各峻嶺、將有川流河湧、
賽 30:26 當是時主必治 治原文作裹其民之患處、醫其所受之傷、月光必如日光、日光必加七倍、一日即如七日之光輝、○
<h2> 主必震怒翦滅仇人使民歡樂
</h2>
賽 30:27 主之威名、自遠方而來、烈怒炎炎、猶如火焚、 猶如火焚或作猶如密雲上騰口 口原文作唇銜 銜原文作滿盛怒、舌如烈火、
賽 30:28 其氣如暴漲之河、高及於頸、欲散列民、使歸無有、如以箕簸揚、欲導萬族、轉入歧途、如以繮勒口、 欲散列民使歸無有如以箕簸揚欲導萬族轉入歧途如以繮勒口原文作欲以毀滅之箕簸揚列民欲以引迷之繮勒萬族之口
賽 30:29 爾將謳歌、如在守節期之夜、心中歡樂、如人吹笛、趨赴主山、朝覲<u>以色列</u>所恃如磐之天主、
賽 30:30 主將使人聞其威聲、赫赫震怒、以猛火之烈焰、與暴風急雨大雹、顯其臂之能力、
賽 30:31 <u>亞述</u>必因主之雷聲喪膽、主必以杖加之譴責、
賽 30:32 主命定以杖責<u>亞述</u>、每一加責、民必擊鼓彈琴、主攻擊<u>亞述</u>、勢甚嚴厲、
賽 30:33 蓋<u>陀斐特</u>自昔已設、亦為王而備、既深且廣、燒場有火、薪柴甚多、主之氣如川流之硫磺燃焉、
賽 31:1 <h2>嚴斥棄主賴<u>伊及</u>之愚</h2> 下<u>伊及</u>求助、倚賴戰馬、因車乘眾多而恃之、馬卒甚強而賴之、不仰望<u>以色列</u>之聖主、不祈求主、是人也、禍哉禍哉、
賽 31:2 惟主至明、 或作主有智慧必降災禍、不反覆其言、必興起而懲罰惡族、懲罰輔助行惡之人、
賽 31:3 <u>伊及</u>之眾、世人也、非神也、其馬、血氣也、非靈也、主必舉手、使來助者顛蹶、受助者傾仆、同歸滅亡、○
<h2> 許仍保護<u>耶路撒冷</u>
</h2>
賽 31:4 主如是告我曰、譬彼壯獅小獅、攫物咆哮、雖有群牧叱喝、究不因其呼聲而畏懼、亦不因其鼓譟而膽怯、萬有之主降臨、戰於<u>郇</u>山、戰於<u>郇</u>之岡、亦若是、
賽 31:5 萬有之主、必護衛<u>耶路撒冷</u>、如鳥之飛翔覆雛、護衛之、救援之、憐惜之、解脫之、
<h2> 勸民歸誠
</h2>
賽 31:6 <u>以色列</u>人歟、爾曹悖逆主特甚、務當歸之、
賽 31:7 昔爾曹以金銀為己作偶像、陷於罪中、當是日、人各棄之不存、
<h2> 預言<u>亞述</u>必殞滅
</h2>
賽 31:8 <u>亞述</u>將遭殞滅、非以人之刀、將被殺戮、非以人之劍、必因此刀劍遁逃、彼之丁壯、俱必消亡、 俱必消亡或作必服他邦而納貢
賽 31:9 彼因恐懼、雖可匿之磐巖、亦必越過、 或作彼之力必因恐懼而歸於無有彼之將帥、必因旗纛而驚怯、此乃在<u>郇</u>有火場、在<u>耶路撒冷</u>有火爐之主所言、
賽 32:1 <h2>預言救主降世人盡得福</h2> 將有一王以義治國、將有侯伯秉公平以行權、
賽 32:2 將有一人、如避狂風之所、避暴雨之處、如河流之水在旱地、如大磐之陰、在令人困憊之地、
賽 32:3 見者之目不復昧、聽者之耳必常聰、
賽 32:4 鹵莽者必明達道、言吶者不鈍於辭、 言吶者不鈍於辭或作口癡者出言暢快
賽 32:5 愚妄者不復稱英明、貪吝者不復稱慷慨、
賽 32:6 蓋愚妄者必出愚妄之言、心藏惡念、事行奸邪、謗言逆主、使饑者不得所食、渴者不得所飲、
賽 32:7 貪吝者其術邪惡、 其術邪惡原文作其器乃惡專設奸謀、以誑言損害貧民、窮苦者訟時而辨理、彼亦如此、
賽 32:8 英明人設英明之謀、恆心行英明之事、○
<h2> 預言<u>猶大</u>國必荒涼
</h2>
賽 32:9 爾安居之婦、當起而聽我言、無慮之女、傾耳聽我語、
賽 32:10 時越年餘、爾無慮者必戰慄、蓋無葡萄可摘、無禾稼 禾稼或作果可收、
賽 32:11 爾安居者當戰慄、爾無慮者當恐惶、解衣裸體、束腰以麻、
賽 32:12 將為良田及茂盛之葡萄樹、搥胸而哭、
賽 32:13 荊棘蒺藜、必叢生於我民之土地、生於喜樂城中一切可悅之宅第、
賽 32:14 宮殿荒蕪、邑民離散、 邑民離散或作邑中諠譁已息崇岡高樓、永為洞穴、野驢樂遊之處、群畜囓草之地、
<h2> 許以後必復興
</h2>
賽 32:15 俟神自上感 感原文作注於我儕、則曠野變為佳園、  佳園或作良田下同佳園變為樹林、
賽 32:16 公平必存於曠野、仁義必處於佳園、
賽 32:17 義之功效乃綏安、義之結果乃寧靜康泰、至於永遠、
賽 32:18 我民將居於綏安之室、康泰之處、寧靜之所、
賽 32:19 先必降雹、擊折樹林、城必傾塌、陷於漥處、
賽 32:20 凡爾播種於諸水畔、隨在得牧牛驢者、即為有福、
賽 33:1 <h2>惡待主民者必受重報</h2> 人未虐爾而爾虐人、人未欺爾而爾欺人、將必受禍、爾虐人方畢、則人必虐爾、爾欺人方畢、則人必欺爾、○
賽 33:2 我儕惟仰望主、求主施恩於我、每朝施展臂力、以祐斯民、我儕遭患難之時、惟主拯救、
賽 33:3 主發雷霆、 原文作緣喧闐之聲列民逃遁、主勃然而興、群族奔散、
賽 33:4 民必斂盡爾之輜重、如蝗之食禾、疾趨而奪之、如蚱蜢疾飛、
賽 33:5 主顯為至上、因原居崇高、使<u>郇</u>充以公平善義、
賽 33:6 必使爾歷世歷代、永享綏安、爾因智慧知識、多獲救恩、敬畏主為民之寶、○
賽 33:7 民中豪傑、哀號於 邑外、求和之使、哀慟哭泣、
賽 33:8 大道荒蕪、行旅絕迹、敵人廢約、藐視城邑、不顧 不顧或作輕視人民、
賽 33:9 土地荒蕪淒涼、 荒蕪淒涼原文作悲哀困憊<u>利巴嫩</u>愁慘 愁慘原文作愧恥焦枯、<u>沙崙</u>變為曠野、<u>巴珊</u>與<u>迦密</u>樹林雕殘、
賽 33:10 主曰、今我奮興、顯為崇高、顯為至上、
賽 33:11 爾如懷孕、所孕者秕糠、所產者草芥、爾氣如火、將爾焚燬、
賽 33:12 列民見焚、如焚石為灰、亦如已刈之荊棘、為火所焚、○
賽 33:13 爾遠者歟、當聽我之所行、爾近者歟、當知我之大能、
賽 33:14 <u>郇</u>之罪人畏懼、邪惡之人、無人戰慄、曰、我儕中孰能當此猛火、當此永燃之烈焰、
<h2> 人孳孳為善必得多恩
</h2>
賽 33:15 行公義、言正直、厭棄訛詐之財、搖手不受賄賂、塞耳不欲聞害人之謀、閉目不忍見兇暴之事、
賽 33:16 若是之人、必得居高處、磐巖為其保障、食則其糧必得供給、飲則其水必不枯涸、
賽 33:17 爾目必得見王顯威嚴、必得見疆宇廣闊、
賽 33:18 爾心追思已往之危、 必自問曰、會計稅金者今安在、權衡貢物者今安在、指數樓臺 樓臺或作戍樓者今安在、
賽 33:19 敵人為強暴之民、其言惟異、爾所不識、彼為鴃舌之人、其言故不解、爾今不復見之、
賽 33:20 爾觀<u>郇</u>邑、仍為我聚會守節期之地、爾目得見<u>耶路撒冷</u>為安居之所、譬諸不移之幕、其橛永不拔、其索永不斷、
賽 33:21 在彼有主顯能護我、以代寛廣護城之江河、無旅舟能至、無戰艦能過、
賽 33:22 治理 治理或作審鞫我者惟主、為我設律法 為我設律法或作授我律法者惟主、主乃我之王、必拯救我、
賽 33:23 敵人歟、爾舟之纜咸解矣、不能立桅、不得揚帆、其時奪獲貨財甚多、民以均分、跛者亦奪獲貨財、
賽 33:24 邑內居民無一曰、我患疾病、其中居民、罪愆俱赦、
賽 34:1 <h2>悖逆主攻主民者主必嚴懲盡滅</h2> 列國歟、爾來謹聽、列民歟、傾耳而聽、地與遍滿於地者、世與一切生於世者、俱當謹聽、
賽 34:2 蓋主向列國震怒、忿及萬軍、滅之殆盡、使遭殺戮、
賽 34:3 被殺者拋棄各處、其屍之腥臭騰空、諸山被其血浸潤、
賽 34:4 天之萬象盡消、天將被捲、如捲書然、星辰隕落、如枯葉隕於葡萄樹、如無花果樹之枯葉雕零、
賽 34:5 主曰、我之刃浸潤在天、 浸潤在天或作在天如醉我使臨於<u>以東</u>、臨於我所擬定滅亡之民、施行懲罰、
賽 34:6 主之刃飽以血、潤以脂、飽以羔羊山羊之血、潤以牡綿羊腰之脂、蓋主在<u>波斯拉</u>行殺戮、在<u>以東</u>大行誅殛、
賽 34:7 野牛牛犢與牡牛同遭屠戮、<u>以東</u>之地、被血浸潤、土壤因脂肥澤、
賽 34:8 因主有復仇之日、有為<u>郇</u>伸冤報復之年、
賽 34:9 <u>以東</u>溪河變為瀝青、塵埃化為硫磺、其地遍燬以瀝青、 遍燬以瀝青原文作變為炎燒之瀝青
賽 34:10 晝夜不滅、煙焰永遠上騰、歷世荒蕪、無人經行其間、至於永遠、
賽 34:11 鵜鶘刺蝟、獲之為居、 為居原文作為業鷺鷥烏鴉、棲止其間、主必以空曠之繩、混沌之錘、施於<u>以東</u>、  主必以空曠之繩混沌之錘施於以東或作主必循準繩吊錘使以東荒蕪淒涼
賽 34:12 <u>以東</u>再無貴顯者、宣示立國、彼之侯伯、盡歸無有、
賽 34:13 荊棘生於其宮殿、蒺藜刺草長於其鞏固之城、為豺狼 豺狼或作野犬下同之穴、鴕鳥之居、
賽 34:14 野獸 野獸或作野貓豺狼、彼此相遇、魑魅魍魎、彼此相呼、惟彼夜妖、 夜妖原文作利利土居於其間、以為安處之所、
賽 34:15 鴟鴞巢於彼、生卵伏於卵上、聚雛在其影下、雌雄之鷲鳥、 鷲鳥或作鸇鳥飛集於彼、
<h2> 所言必應
</h2>
賽 34:16 爾當詳察、細讀主之書、則知此一切、無一缺少、無一無偶、蓋主口命定如是、皆循主之心志而集、
賽 34:17 主自為之掣籤、親手以繩量<u>以東</u>地、分賜禽獸、使永獲斯地、世世棲止其中、
賽 35:1 <h2>天國必興令人喜悅</h2> 曠野與無水之地將欣喜、荒墟之區將歡樂、發榮如玫瑰花、 玫瑰花或作百合花
賽 35:2 必發榮欣喜、欣喜歡呼、必得<u>利巴嫩</u>之華耀、<u>迦密</u>與<u>沙崙</u>之榮美、人必仰瞻主之榮光、我天主之榮嚴、
<h2> 勸勉懦弱者
</h2>
賽 35:3 爾當使手倦者堅固、膝弱者壯健、
賽 35:4 告膽怯者曰、安爾心、毋畏懼、爾之天主必至以復仇、必至以報復、 爾之天主必至以復仇必至以報復或作視哉爾之天主臨矣復仇之時已屆天主報復之日已至天主親臨以救爾、
賽 35:5 當是時瞽者目必明、聾者耳必啟、
賽 35:6 跛者必踴躍如鹿、瘖者必謳歌、蓋有水湧於曠野、有河流於沙漠、
賽 35:7 旱海變為池沼、渴地變為泉源、豺狼棲止之所、變為蘆葦叢生之處、
賽 35:8 在彼有通衢大路、稱為聖途、不潔者不能經歷、路為主之民而修備、行路者雖拙、亦不致失迷、
賽 35:9 在彼無獅、猛獸不登、必不遇之於彼、惟蒙贖者經歷其間、
賽 35:10 主所救贖者必返故土、謳歌而歸<u>郇</u>、永以欣喜為加首之冕、必咸歡欣喜樂、而憂傷歎息、盡歸無有、
賽 36:1 <h2><u>亞述</u>王<u>西拿基立</u>入<u>猶大</u>境遣將<u>拉伯沙基</u>譏<u>希西家</u>以褻瀆天主之言誘民叛其王</h2> <u>希西家</u>王十四年、<u>亞述</u>王<u>西拿基立</u>上攻<u>猶大</u>一切鞏固之城取焉、
賽 36:2 <u>亞述</u>王遣<u>拉伯沙基</u>統率大軍、自<u>拉吉</u>往<u>耶路撒冷</u>、攻<u>希西家</u>王、乃立於上池之引水溝旁、在濯衣者 濯衣者或作漂布工田之道側、
賽 36:3 <u>希勒家</u>子家宰<u>以利雅敬</u>、繕寫<u>舍伯拿</u>、<u>亞薩</u>子史官<u>約亞</u>、俱出而見之、
賽 36:4 <u>拉伯沙基</u>謂之曰、爾曹告<u>希西家</u>曰、<u>亞述</u>大王如是云、爾何所恃耶、
賽 36:5 我曰、 爾自言有計謀、有勇力、足以交戰、此言俱虛、爾今恃誰而敢悖逆我耶、
賽 36:6 爾恃<u>伊及</u>國乎、豈知彼猶已折之葦、人若倚其上、必刺入其手、凡恃<u>伊及</u>王<u>法老</u>者亦若是、
賽 36:7 爾或告我曰、我儕恃主我之天主、乃<u>希西家</u>曾廢其邱壇與祭臺、命<u>猶大</u>人及<u>耶路撒冷</u>居民曰、但當在一 一原文作此祭臺前崇拜、
賽 36:8 今爾與我主<u>亞述</u>王和好、則我予爾馬二千匹、爾能有馬卒乘之乎、
賽 36:9 既不能、何能禦我主王之僕中至微之武士長乎、爾恃<u>伊及</u>、望得戰車馬卒乎、 亦徒然也、
賽 36:10 今我來攻此國以滅之、非無主之旨、主命我來攻此國以滅之、
賽 36:11 <u>以利雅敬</u>、<u>舍伯拿</u>、<u>約亞</u>、告<u>拉伯沙基</u>曰、求爾用<u>亞蘭</u>言與僕語、蓋我儕識之、勿用<u>猶大</u>言與我儕語、恐城上之民聞之、
賽 36:12 <u>拉伯沙基</u>曰、我主王遣我、豈使我以此言僅告爾主王與爾乎、非使我告坐於城上之民、將偕爾食己糞飲己溺者乎、
賽 36:13 <u>拉伯沙基</u>遂立、用<u>猶大</u>言、大聲呼曰、爾曹須聽<u>亞述</u>大王之言、
賽 36:14 王如是云、勿為<u>希西家</u>所誘、彼不能救爾曹、
賽 36:15 勿聽<u>希西家</u>使爾恃主之言、彼曰、主必救我儕、此城不致陷於<u>亞述</u>王手、
賽 36:16 勿聽<u>希西家</u>之言、蓋<u>亞述</u>王如是云、爾當與我修好、出而降我、則爾可各食己葡萄樹及無花果樹之果、各飲己井之水、
賽 36:17 迨我來遷爾至一地、與爾之地無異、即有穀、有酒、有糧、 糧原文作餅有葡萄園之地、
賽 36:18 <u>希西家</u>誘爾曰、主必救我儕、爾勿聽之、列國之諸神、何嘗有神救其國、脫於<u>亞述</u>王之手、
賽 36:19 <u>哈末</u>與<u>亞珥拔</u>之神安在、<u>西法瓦音</u>之神安在、<u>撒瑪利亞</u>之諸神、何嘗救<u>撒瑪利亞</u>脫於我手、
賽 36:20 列國之諸神中、有誰救其國脫於我手、獨主能救<u>耶路撒冷</u>脫於我手乎、
賽 36:21 眾靜默不答一言、因王命曰、勿答之、
<h2> 此言傳於<u>希西家</u>
</h2>
賽 36:22 <u>希勒西家</u>子家宰<u>以利雅敬</u>、繕寫<u>舍伯拿</u>、<u>亞薩</u>子史官<u>約亞</u>、自裂其衣、至<u>希西家</u>前、以<u>拉伯沙基</u>之言告之、
賽 37:1 <h2><u>希西家</u>憂甚遂遣使往見先知<u>以賽亞</u>請為國祈主</h2> <u>希西家</u>聞之、自裂其衣、衣麻、入主之殿、
賽 37:2 遣家宰<u>以利雅敬</u>、繕寫<u>舍伯拿</u>、及祭司之長老、俱衣麻、往見<u>亞摩斯</u>子先知<u>以賽亞</u>、
賽 37:3 曰、<u>希西家</u>如是云、今日乃急難禍患 禍患或作譴責羞辱 羞辱或作褻瀆之日、若婦將分娩、而無力以產、
賽 37:4 <u>亞述</u>王遣<u>拉伯沙基</u>毀謗永生天主、主爾之天主、或聞其言而加以譴責、求爾為此尚存之餘民祈禱、
賽 37:5 <u>希西家</u>王之臣僕、至<u>以賽亞</u>前、
<h2> <u>以賽亞</u>以言慰之
</h2>
賽 37:6 <u>以賽亞</u>謂之曰、爾 返告爾主王曰、主如是云、爾聞<u>亞述</u>之臣僕褻瀆我、勿因其言而懼、
賽 37:7 我將使之聞風聲、立意歸其故土、在彼必殞於刃、○
<h2> <u>西拿基立</u>往迎<u>古實</u>王<u>特哈加</u>與之戰先致書於<u>希西家</u>書多褻慢語
</h2>
賽 37:8 <u>拉伯沙基</u>聞<u>亞述</u>王已離<u>拉吉</u>、遂返、適遇<u>亞述</u>王攻<u>立拿</u>、
賽 37:9 <u>亞述</u>王聞<u>古實</u>王<u>特哈加</u>出、欲與之戰、既聞此言、復遣使於<u>希西家</u>曰、
賽 37:10 當如是告<u>猶大</u>王<u>希西家</u>曰、爾勿為爾恃之神所惑、自言<u>耶路撒冷</u>必不至陷於<u>亞述</u>王手、
賽 37:11 <u>亞述</u>列王、如何待列國、如何翦滅列國、爾亦必聞之、獨爾能得免乎、
賽 37:12 我祖所毀滅之列國、<u>歌散</u>、<u>哈蘭</u>、<u>利薛</u>、及居<u>提拉撒</u>之<u>伊甸</u>族、彼諸國之神、何嘗救其國耶、
賽 37:13 <u>哈末</u>之王安在、<u>亞珥拔</u>之王安在、<u>西法瓦音</u>邑之王安在、<u>希拿</u>與<u>以瓦</u>之王安在、  此節所言之王即神也
賽 37:14 <u>希西家</u>自使者手、接書讀之、既畢、遂上主之殿、以書展於主前、
<h2> <u>希西家</u>祈禱主
</h2>
賽 37:15 <u>希西家</u>禱於主前曰、
賽 37:16 居 二基路伯間萬有之主<u>以色列</u>之天主歟、惟主為天下萬國之天主、天地乃主所造、
賽 37:17 求主側耳垂聽、求主啟目垂顧、聽<u>西拿基立</u>遣使毀謗永生天主之言、
賽 37:18 主歟、<u>亞述</u>列王、毀滅列民與其國、以火焚其神、誠有此事、但其神非天主、 非天主或作非真神乃木石之偶像、人手所造者、故被毀滅、
賽 37:19 a
賽 37:20 今求主我之天主、救我脫於<u>亞述</u>王手、使天下萬國、咸知主獨為天主、○
<h2> <u>以賽亞</u>預言<u>西拿基立</u>必因驕致禍<u>郇</u>必復興
</h2>
賽 37:21 <u>亞摩斯</u>子<u>以賽亞</u>遣人告<u>希西家</u>曰、主<u>以色列</u>之天主如是云、爾緣<u>亞述</u>王之故所禱於我者、 我已聞之
賽 37:22 主指<u>亞述</u>王云、<u>郇</u>民 郇民原文作郇之處女藐視爾、嬉笑爾、<u>耶路撒冷</u>民 民原文作女於爾之後搖頭、
賽 37:23 爾毀謗誰、褻瀆誰、揚爾聲、高爾目、欲攻誰耶、乃攻<u>以色列</u>之聖者、
賽 37:24 爾藉使者毀謗主云、我率戰車眾多、登山巔、至<u>利巴嫩</u>山旁、伐柏香木之高者、柏樹之美者、我已至其境之極處、至其茂密之樹林、
賽 37:25 我掘井飲水、我將以足踐<u>伊及</u>諸河而涸之、
賽 37:26 主曰、如是之事、乃我自元始所作、自上古所定、爾豈未之聞乎、今爾使鞏固之城、變為瓦礫、亦為我所使、
賽 37:27 故其中居民皆荏弱無力、驚惶羞愧、乃如田草、如青蔬、如屋上之草、如未成而槁之禾苗、
賽 37:28 爾之居處、爾之出入、爾之怒號向我、我俱知之矣、
賽 37:29 因爾之怒號向我、又聞爾驕傲之聲、故必穿環於爾鼻、置勒於爾口、使爾由來道而返、
賽 37:30 <u>希西家</u>乎、今我示爾一事、可以為徵、今年斯民必食不種而生之穀、明年亦食自生之穀、第三年乃可稼可穡、栽植葡萄園而食其果、
賽 37:31 <u>猶大</u>族避難之遺民、仍必下盤根、上結實、
賽 37:32 必有遺民自<u>耶路撒冷</u>而出、必有避難者出自<u>郇</u>山、主因熱中必成其事、
賽 37:33 故主論<u>亞述</u>王曰、彼必不入此城、不射矢於其中、不執干戈至於其前、不築壘以攻之、
賽 37:34 必由所來之道而返、必不入此城、此乃主所言、
賽 37:35 我必為己、又為我僕<u>大衛</u>之故、捍衛此城、救援此城、○
<h2> 主之使者滅<u>亞述</u>軍
</h2>
賽 37:36 主之使者出、在<u>亞述</u>營中殺十八萬五千人、蚤起視之、惟屍而已、
<h2> <u>西拿基立</u>歸<u>尼尼微</u>為其子所弒
</h2>
賽 37:37 <u>亞述</u>王<u>西拿基立</u>遂返、居於<u>尼尼微</u>、
賽 37:38 一日崇拜於其神<u>尼斯洛</u>殿、其子<u>亞得米勒</u>與<u>沙利色</u>、以刃弒之、乃遁於<u>亞拉臘</u>地、其子<u>以撒哈頓</u>繼之為王、
賽 38:1 <h2><u>希西家</u>遘疾瀕死禱主主藉先知<u>以賽亞</u>許延其壽十五載</h2> 是時<u>希西家</u>遘疾瀕死、<u>亞摩斯</u>子先知<u>以賽亞</u>來見之、曰、主如是云、爾當傳遺命於爾家、因爾必死、不能生矣、
賽 38:2 <u>希西家</u>面壁禱主曰、
賽 38:3 求主垂念我、在主前行動誠實、一心不貳、行善於主前、<u>希西家</u>哭甚哀、
賽 38:4 主諭<u>以賽亞</u>曰、
賽 38:5 爾往告<u>希西家</u>曰、主爾祖<u>大衛</u>之天主如是云、我已聞爾禱、已見爾淚、我必增爾壽十五年、
賽 38:6 並救爾與此城脫於<u>亞述</u>王手、必捍衛此城、
<h2> 日影退十度以為預兆
</h2>
賽 38:7 主必驗所言、有一事可以為徵、
賽 38:8 主曰、<u>亞哈斯</u>所作之日晷、我必使前進之日影、後退十度、於是前進之日影、果後退十度、○
<h2> <u>希西家</u>疾愈賦詩頌主恩
</h2>
賽 38:9 <u>猶大</u>王<u>希西家</u>遘疾、疾愈、乃作詩、誌之如左、曰、
賽 38:10 我自謂、正冀綏安時、乃將入示阿勒  示阿勒見五章十四節小註之門、不得享我之餘年、
賽 38:11 我云、我不復瞻望主、不復瞻望主於生命之地、不復見同人、不復見世之居民、
賽 38:12 我幕將撤、與我別離、如牧人之撒幕、我命將終、如織者織布已畢、絕之於機、將布捲之、在旦夕之間、主幾滅我、
賽 38:13 我終夜盼望、 盼望或作忍苦至於天明、不知竟如獅斷傷我之百體、在旦夕之間、主幾滅我、
賽 38:14 我哀鳴如燕如鶴、悲聲如鴿、我瞻望於上、至於目眩、 我瞻望於上至於目弦或作我目向上流淚不已主歟、我甚艱苦、求主拯救、
賽 38:15 主曾許我、已踐前言、我尚有何言、 我尚有何言或作我以何言報答主恩惟我生存之日、因免艱難、常赴主殿、
賽 38:16 主歟、人得生存、惟倚賴此、我命尚存、亦復因此、蓋主醫我、使我生存、
賽 38:17 我之艱苦、變為平康、主愛我、救我命於死亡之坑阱、因主將我罪愆、擲於主後、 因主將我罪愆擲於主後或作因主不念我一切罪愆
賽 38:18 示阿勒  示阿勒見五章十四節小註不能頌美主、死亡不能讚揚主、下墓者不復仰望主之誠實、
賽 38:19 惟有生活之人、生活之人、方頌美主、如我今日頌美主、為父者以主之誠實、傳於子孫、
賽 38:20 主拯救我、故我儕在主之聖殿、奏樂讚揚、畢生如是、○
賽 38:21 <u>以賽亞</u>曰、當取無花果餅一角、置於瘡上、王必痊愈、
賽 38:22 <u>希西家</u>曰、我得上主之殿、以何為徵、
賽 39:1 <h2><u>巴比倫</u>王<u>米羅達巴拉但</u>聞異跡遣使往見<u>希西家</u> <u>希西家</u>以所有之寶物令其徧觀</h2> 當時<u>巴比倫</u>王<u>巴拉但</u>子<u>米羅達巴拉但</u>、 米羅達巴拉但或作比羅達巴拉但聞<u>希西家</u>病愈、 遣使致書、餽禮物於<u>希西家</u>、
賽 39:2 <u>希西家</u>為使者而喜、以其家之寶物、金銀、香品、寶膏、武庫之器械、及府庫中一切所有者、俱使之觀、凡王宮及全國所有者、無一不使之觀、
<h2> <u>以賽亞</u>聞之乃預言<u>巴比倫</u>王必傾滅其國擄掠其民
</h2>
賽 39:3 先知<u>以賽亞</u>來見<u>希西家</u>王曰、此人何言、自何而來見爾、<u>希西家</u>曰、來自遠方、即自<u>巴比倫</u>而至者、
賽 39:4 曰、彼於王宮曾見何物、<u>希西家</u>曰、凡我宮中所有者、彼悉觀之、我府庫中所有者、無一不使之觀、
賽 39:5 <u>以賽亞</u>謂<u>希西家</u>曰、爾當聽萬有之主之言、
賽 39:6 其日必至、爾宮中所有之物、與爾列祖所積畜至於今日者、俱被擄至<u>巴比倫</u>、不遺一物、此乃主所言、
賽 39:7 爾之子孫、由爾所生者、為人所擄、在<u>巴比倫</u>王宮為宦豎、
賽 39:8 <u>希西家</u>謂<u>以賽亞</u>曰、爾所傳主之言甚善、又曰、 又曰或作自思曰我在世之日、仍享平康、遇誠實 遇誠實或作不遭變足矣、
賽 40:1 <h2>福音必傳於世</h2> 爾之天主曰、爾當慰藉、慰藉我民、
賽 40:2 當以善言慰<u>耶路撒冷</u>、告之日、爾戰時已滿、爾罪已赦、因爾諸罪、已在主手受罰維倍、
<h2> 預言施洗<u>約翰</u>傳道
</h2>
賽 40:3 有聲呼曰、在曠野備主之路、在沙漠地為我天主修直其道、 或作曠野有聲呼曰當備主之路在沙漠地為我天主修直其道
賽 40:4 一切窪地 一切窪地或作諸谷必升高、一切山岡必降卑、屈曲必直、崎嶇必平、
賽 40:5 主之榮光必顯、凡有血氣者必得瞻望、蓋主口已言之矣、
賽 40:6 有聲曰、爾當宣告、 問曰、我當何所宣告、曰、凡有血氣者如草、其榮如田野之花、
賽 40:7 草枯花雕、因主之氣吹噓其上、斯民誠如草矣、
賽 40:8 草枯花雕、惟我天主之言、永存不朽、
<h2> 使徒傳道
</h2>
賽 40:9 報嘉音於<u>郇</u>者、當登高山、報嘉音於<u>耶路撒冷</u>者、當揚爾聲、揚聲勿懼、告<u>猶大</u>城邑、爾天主已臨、
賽 40:10 主天主臨格、彰顯巨力、賞賚偕之至、 偕之至或作在其處事功在其前、
賽 40:11 主如牧人牧養羊群、以臂集羔羊、抱於懷中、導乳哺之牝羊、
<h2> 稱主全能
</h2>
賽 40:12 掬掌以量海水、布指以度蒼天、以大地之塵埃、盛於量器、以權權山、以衡衡陵、孰能為之哉、
賽 40:13 孰測主之心、孰為其議士以示之哉、
賽 40:14 與誰計議、孰曾誨之、孰教之以公平之道、孰訓之以知識、孰示之以明通之路、
賽 40:15 其視萬民如水器之一滴、如衡上之微塵、其舉海島、如舉點埃、
賽 40:16 <u>利巴嫩</u>林為柴不足、其中百獸、獻為火焚祭亦不足、
賽 40:17 萬民在主前如無物、被主視為空虛、悉屬烏有、
<h2> 主無可比擬
</h2>
賽 40:18 爾曹以誰比天主、以何象像之、
賽 40:19 偶像為匠人所鑄、銀工包之以金、以銀鑄瓔珞為飾、 銀工包之以金以銀鑄瓔珞為飾或作銀工飾之以金又為之鑄銀鏈
賽 40:20 若貧窮無力以獻寶物、則選不朽之木、而尋巧工、俾作堅穩之偶像、
賽 40:21 爾豈未知乎、豈未聞乎、豈未自始傳於爾乎、豈未俯察地基而自悟乎、
賽 40:22 惟主坐於地球以上、視其居民如蝗、張天如幬、舒展穹蒼、如可居之幕、
賽 40:23 使侯伯渺無、使在地秉權者、悉屬虛浮、
賽 40:24 譬諸草木、方種方植、幹株尚未盤其根於地、主一吹噓、必見枯槁、被風飄颺、猶之糠秕、
賽 40:25 聖主曰、爾曹以誰比我、誰能與我相較、
賽 40:26 爾向高舉目而觀、思此諸物為誰所造、天之萬象、主核其數而攜之出、 天之萬象主核其數而攜之出或作惟主使天之萬象按數而顯皆道其名、蓋以主之大能大力、無不應命也、○
<h2> 慰藉民眾
</h2>
賽 40:27 <u>雅各</u>乎、爾何言主不鑒察我事、 主不鑒察我事或作我之事可隱於主<u>以色列</u>乎、爾何言我天主不伸我冤、
賽 40:28 爾豈未之知、豈未之聞、主永生之天主、創造地極、並不疲倦、其智慧不可測、
賽 40:29 賜力於倦者、使弱者增膂力、
賽 40:30 少者不免疲倦困乏、壯者不免躓蹶顛仆、
賽 40:31 惟仰望主者、必增新膂力、如鷹羽脫而重生、 如鷹羽脫而重生或作如鷹張翼飛翔趨則不困、行則不倦、
賽 41:1 <h2>凡事成就者惟主</h2> 洲島 洲島或作沿海下同列族、當緘默於我前、 當緘默於我前或作當緘默而聽我言一切萬民、當增新精力、咸可前來、然後可言、與我辯論、
賽 41:2 足跡所至無不亨通之人、誰激之來自東方、使諸國為其所敗、使列王降服其前、使彼為其刃所擊、彼若塵土、使彼為其弓矢所射、彼若糠秕揚於風、 使彼為其刃所擊彼若塵土使彼為其弓矢所射彼若糠秕揚於風或作使彼之刀如塵彼之弓如糠秕揚於風
賽 41:3 使之追敵、由足未履之道、安然以往、
賽 41:4 此事誰作之、誰成之、乃我即主、我從太初命定萬世之事、元始有我、終亦有我、
賽 41:5 洲島列族、見之而懼、地極居民、無不戰慄、咸和會而來、
<h2> 偶像無益於人
</h2>
賽 41:6 彼此扶助、更相勉勵、曰、當壯贍、
賽 41:7 木工勉金工、以鎚治光者勉擊碪者、亦必言、莫若釬為善、以釘釘堅、使不搖撼、
<h2> 許賜多恩
</h2>
賽 41:8 惟爾<u>以色列</u>我之僕、我所選之<u>雅各</u>、我所眷愛<u>亞伯拉罕</u>之苗裔、
賽 41:9 我自地極援引爾、自地之遠方召爾至、謂爾曰、爾乃我之僕、我選爾、不棄爾、
賽 41:10 毋畏葸、我必祐爾、勿膽怯、我乃爾之天主、必堅強爾、濟助爾、我必以施救之右手扶持爾、
賽 41:11 怒爾者、必抱愧蒙羞、敵爾者、必皆滅亡、歸於無有、
賽 41:12 與爾戰者、爾尋之不見、攻爾者、必歸於無有、成為虛無、
賽 41:13 蓋我即主爾之天主、援爾右手、謂爾曰、勿恐懼、我救濟爾、
賽 41:14 主云、爾如蚯蚓之<u>雅各</u>、爾曹<u>以色列</u>人乎、勿畏懼、我救濟爾、贖爾者、乃<u>以色列</u>之聖主、
賽 41:15 我將使爾如打榖之器、新製而有利齒、使爾擊碎山岡、擣之成粉、使如糠秕、
賽 41:16 爾必簸揚、任風吹之、狂風散之、惟爾必因主而歡樂、恃<u>以色列</u>之聖主為榮、○
賽 41:17 窮苦貧乏之民、求水不得、因渴舌燥、我即主必聽其所祈、我<u>以色列</u>天主不棄之、
賽 41:18 必使童山有川流、谷中有泉源、沙漠之所、成為池沼、旱乾之地、有水湧出、
賽 41:19 必使曠野生柏香木、皂莢木、岡拈木、油木、使沙漠有柏木、杉木、黃楊木、
賽 41:20 使人見之、則知悉、忖度、明悟、此乃主手所行、<u>以色列</u>聖主所造、○
<h2> 推論偶像虛無
</h2>
賽 41:21 主曰、爾可前來、訴爾至理、<u>雅各</u>之君曰、爾可陳爾之要據、
賽 41:22 可陳將遇之事、示於我儕、昔之預言若何、爾惟述之、使我儕加意體察、知其有驗否、或以未來之事、告我聽之、
賽 41:23 可宣告將來之事、使我儕知爾為可敬之神、能以降福、亦能降禍、俾我儕見而異之、
賽 41:24 第爾曹皆虛無、所作皆虛無、選爾者甚為可憎、○
賽 41:25 惟彼籲 籲或作宣告我名者、我激之來自北方、自日出之鄉而至、以蹂躪侯伯、猶如泥土、如陶人之踐泥然、
賽 41:26 孰自始預告、使我曉然、孰自昔預示、使我言此為真實、爾中竟無能預告、無能預示、並無人曾聞爾言、
賽 41:27 惟我先告<u>郇</u>曰、視哉、彼已在此、 彼已在此或作爾之居民咸歸矣我亦使人報嘉音於<u>耶路撒冷</u>、
賽 41:28 我見其中無一人 能預言、無一人能設謀、我若問之、竟無一能答者、
賽 41:29 彼俱虛偽、所作虛無、所鑄之偶像、盡如虛氣、空浮而已、
賽 42:1 <h2>主之僕即基督甚謙遜恆心傳道於世</h2> 試觀我僕、我所扶持、我所選擇、我心所悅者、我將以我神賦之、彼以真法示於列邦、
賽 42:2 彼不諠譁、不揚聲、不使其聲聞於街衢、
賽 42:3 已傷之葦不折、燼餘之炷不滅、必循實理以傳真法、
賽 42:4 不衰微、不困憊、 不困憊或作不喪膽迨設真法於世、洲鳥 居民、俱仰望其訓、
<h2> 許以保護扶持使為中保普照列邦
</h2>
賽 42:5 主天主造諸天而張之、闢地及造其上之萬物、以生氣賦地上之生民、以靈性畀凡行於地者、今如是云、
賽 42:6 我即主召爾、以彰仁義、援爾手以護爾、使爾為與民立約之中保、為列邦之光、
賽 42:7 明 明原文作啟盲者之目、使被囚者出獄、使居幽暗者得出囹圄、
賽 42:8 我乃主、此我名也、必不容他神奪我之榮光、不容偶像得我所當得之頌美、
<h2> 曩時預言福音之事無不應驗故勸天下兆民宜頌主
</h2>
賽 42:9 昔之預言、皆已應驗、今更宣告新事、未成之先示於爾、俾爾得聞、
賽 42:10 泛海者與海中萬物、洲島與其居民、當以新歌歌頌主、在地極讚美主、
賽 42:11 曠野諸邑之居民、居<u>基達</u>鄉里之人、當揚聲而唱、居磐巖者、咸宜謳歌、宜自山巔大聲歡呼、
賽 42:12 以榮歸主、在洲鳥揚主之美德、
賽 42:13 主將顯出、有若英雄、震怒發其熱心、有若戰士、暗鳴叱咤、奮力克敵、
賽 42:14 我靜寂緘默、隱忍已久、今將呼號、如臨產之婦、奮然吐氣、呼吸甚烈、
賽 42:15 使山嶺荒蕪、使其上之百卉枯槁、使河變為島、使湖池盡涸、
賽 42:16 必導瞽者於素不識之道、使行不識之徑、使暗在其前為光、使曲為直、我必行斯事、必不遐棄斯民、
賽 42:17 凡恃偶像、向金鑄之形像曰、爾乃我之神、此人必退後蒙羞、○
<h2> 責民不信
</h2>
賽 42:18 爾聾者當聽、爾瞽者當視、
賽 42:19 孰為瞽者、豈非我僕、孰聾如我所遣之使、孰瞽如我之良友、孰瞽如主之僕、
賽 42:20 事雖多見而不領會、耳雖開通而不欲聽、
賽 42:21 然主仍為己之仁義、樂使律法為大為榮、 樂使律法為大為榮或作樂賜以廣大榮耀之律法
賽 42:22 彼為被擄掠遭強奪之民、囚於獄、拘於監、被刼掠無人救援、遭攘奪無人言反、
賽 42:23 爾曹中誰肯傾耳聽此、以後誰肯敬聽、
賽 42:24 誰使<u>雅各</u>遭攘奪、誰付<u>以色列</u>於刼掠者、豈非主乎、因我儕獲罪於主、不欲行主道、不聽從主之律法、
賽 42:25 故主以烈怒傾洩其上、使遇爭戰兇暴之事、火焚四周、 火焚四周或作四周烈怒炎炎如火而猶不知、燬及其身、仍不以為念、
賽 43:1 <h2>慰藉己民許賜多恩</h2> 今<u>雅各</u>歟、<u>以色列</u>歟、創造爾甄陶爾之主如是云、毋畏懼、我救贖爾、我呼爾名、爾乃屬我、
賽 43:2 爾經水中、我護爾、爾涉江河、水不沖沒、爾行火中、必不被燒、烈焰不焚爾、
賽 43:3 蓋我乃主爾之天主、<u>以色列</u>之聖主為爾救主、我使<u>伊及</u>受罰、因以贖爾、使<u>古實</u>與<u>西巴</u>以代爾、
賽 43:4 因我視爾為寶、俾爾為尊、且眷愛爾、故使人易爾、使列民代爾、以救爾生命、
賽 43:5 爾勿畏懼、我保護爾、必使爾之子女自東方來、我自西方聚集爾民、
賽 43:6 謂北方曰、釋之返、謂南方曰、勿拘留、以我諸子攜自遠方、以我諸女返自地極、
賽 43:7 即凡稱為我民者、我為己榮所創立所建造者、
賽 43:8 以有目而瞽、有耳而聾之民、悉攜之出、 或作斯民有目而如瞽有耳而如聾當導之出
<h2> 惟主預宣未來事民可為證
</h2>
賽 43:9 任萬民聚集、任列族會合、其中孰能宣示如此、昔之預言、可述於我聞、可陳其據、顯其是、令聞者言、此乃真實、 令聞者言此乃真實或作令聞者見為真實
賽 43:10 主曰、爾曹為我證、我所選之僕為我證、如此、爾可知而信我、且曉然惟我為主、在我之先無天主、在我之後亦無天主、
賽 43:11 惟我、惟我為主、我之外無他救主、
賽 43:12 我預宣示、以施拯救、今又示此事、爾中並無他神、爾曹為我證、惟我為天主、此乃主所言、
賽 43:13 太初之先、我已為主、我若懲罰、無人能救於我手、我若行事、孰能反之、
<h2> 主必翦滅<u>巴比倫</u>
</h2>
賽 43:14 救爾之主、即<u>以色列</u>之聖主如是云、緣爾之故、我遣人至<u>巴比倫</u>、毀諸門楗、使<u>迦勒底</u>人、駕宴樂之舟 以逃遁、
賽 43:15 我乃主爾之聖主、創立<u>以色列</u>者、為爾之君、○
賽 43:16 主如是云、我曾使海中有道、使大水中有途、
賽 43:17 曾使車馬軍旅勇士咸集、後盡傾仆、不能復起、盡皆滅亡、如餘燼熄滅、
賽 43:18 今爾勿復憶已往之事、勿追思古昔之事、
<h2> 行新事拯救己民
</h2>
賽 43:19 今我創一新事、立即彰顯、爾必得知、我將備道於曠野、濬川於沙漠、
賽 43:20 野獸必尊我、野犬鴕鳥亦若是、因我使曠野有水、荒墟有河、使我之選民、得有所飲、
賽 43:21 我為己所創立之民、當頌美我德、
<h2> 嚴斥斯民不信不敬
</h2>
賽 43:22 <u>雅各</u>乎、爾反不籲我、<u>以色列</u>乎、爾反不因我而勤勞、
賽 43:23 不獻羔羊於我為火焚祭、不獻犧牲以敬我、我未嘗使爾獻禮物煩勞、未嘗使爾焚香厭倦、
賽 43:24 爾不以金購香品奉我、不以犧牲之脂供我、惟屢干罪戾以煩瀆我、增益愆尤、使我難忍、
<h2> 民無所諉
</h2>
賽 43:25 惟我、惟我為己榮塗抹爾之愆尤、不念爾之罪惡、
賽 43:26 爾提醒我、我與爾相辨、爾陳爾事、顯爾為是、
賽 43:27 爾始祖已獲罪、爾訓誨之師悖逆我、
賽 43:28 故我使聖所之祭司 祭司或作牧伯受凌辱、使<u>雅各</u>被咒詛、使<u>以色列</u>受誹謗、
賽 44:1 <h2>以多恩許民而安慰之</h2> 我僕<u>雅各</u>、我所選之<u>以色列</u>、爾今當聽、
賽 44:2 創造爾、甄陶爾、自爾有生以來 自爾有生以來原文作自胎救濟爾之主如是云、我僕<u>雅各</u>、我所選之<u>耶書崙</u>、勿畏懼、
賽 44:3 我將傾水於燥地、使旱乾土壤變有水流、以我神賦 賦原文作注爾子孫、以我福降爾苗裔、
賽 44:4 彼將蕃衍如草、 蕃衍如草或作發旺於草莽之中茂盛如河濱之柳、
賽 44:5 有人曰、我屬主、有人自稱為<u>雅各</u>族、 有人自稱為雅各族或作有人稱譽雅各族之名有人以手書已歸主、願稱為<u>以色列</u>人、
賽 44:6 救贖<u>以色列</u>之主、即<u>以色列</u>之君萬有之主如是云、我乃先者、我乃後者、我之外別無天主、
賽 44:7 孰能如我宣示將來之事、孰能述我自元始為萬民所定之事、陳於我前、或以未來事、後必成之事、預言之、
賽 44:8 爾勿畏懼、勿驚惶、我豈未自始已示爾告爾乎、爾曹可為我作證、在我之外豈有天主、我之外實無可賴之主、我不知有誰也、
<h2> 遇像虛無於世無益
</h2>
賽 44:9 作偶像者悉為虛妄、其所慕者無益、可自為證、彼不見不知、必致羞愧、
賽 44:10 誰作神像、鑄無益之偶像、
<h2> 哂笑造偶像者甚愚昧
</h2>
賽 44:11 其伴侶悉生愧怍、作像者、亦僅人而已、倘彼聚集而立、必皆恐懼、咸蒙羞恥、
賽 44:12 鐵工造鑿、 造鑿或作截鐵炭以鍛之、鎚以治之、竭一臂之力而製造、甚至饑餓力疲、不飲水而困憊、
賽 44:13 木工用準繩、以墨畫線、用利器雕刻、循規矩製造、作如人形、猶俊美之人體、置之於室、
賽 44:14 或為己伐柏香木、或取栗樹、橡樹、或選林中他樹、或植杉樹、得雨長養、
賽 44:15 凡此之木、人用之為薪、取以暖體、用以燃火烘餅、復用以作神像叩拜、用以作偶像、俯伏其前、
賽 44:16 以其半焚於火、即用以烹肉而食、或炙肉食以果腹、又藉以暖體、曰、噫、我溫矣、覺熱矣、
賽 44:17 所餘即作神像偶像、俯伏其前叩拜、禱之曰、求爾救我、因爾即我神、
賽 44:18 惟彼不知不悟、目塗不見、心蔽不明、
賽 44:19 心不思維、無識無知、獨不自問曰、此木之半、我焚之於火、在其炭上炊餅炙肉而食、則其所餘、豈可用作可憎之偶像、豈可俯伏而拜塊木乎、
賽 44:20 彼如以灰為食、中心昏昧、入於迷途、不知自救、不自曰、我右手所作、悉屬虛妄、
<h2> 勉人念主全能無邊救贖己民
</h2>
賽 44:21 <u>雅各</u>歟、<u>以色列</u>歟、當念斯事、爾原為我僕、我甄陶爾、欲爾為我僕、<u>以色列</u>歟、爾勿忘我、
賽 44:22 我塗抹爾之愆尤、如霧消散、塗抹爾之罪惡、如雲滅沒、爾當歸誠於我、因我救贖爾、
賽 44:23 上天當謳歌、因主已成此事、下地當歡呼、山岡當發歌聲、林中諸樹亦當如此、因主已救贖<u>雅各</u>、在<u>以色列</u>中彰顯其榮、
賽 44:24 救贖爾、自爾初生、 初生或作出母胎甄陶爾之主如是云、我乃主創造萬物、獨張諸天、以己力闢地、
賽 44:25 使偽先知所言預兆無驗、使卜筮者顯為愚、使智慧人退後、使其靈巧變為愚拙、
賽 44:26 我驗我僕之言、成我使者之謀、命<u>耶路撒冷</u>復有居民、命<u>猶大</u>諸邑重為建築、使其瓦礫 瓦礫或作荒蕪之處、復舊如初、
賽 44:27 命深淵為陸地、使江河涸竭無水、
賽 44:28 論<u>古列</u>曰、彼為我所立之牧、以成凡我所悅者、彼將命復建<u>耶路撒冷</u>、復立聖殿之基、
賽 45:1 <h2>主因己民命<u>古列</u>統轄寰區</h2> 受膏王<u>古列</u>、為我耶和華所立、我扶其右手、使列國降服其前、使諸王柔弱無力、使諸邑門啟於其前、不得閉之、我對之如是曰、
賽 45:2 我行於爾前、使曲為直、為爾毀銅門、斷鐵楗、
賽 45:3 必以暗中之貨財、及藏於密處之寶物賜爾、使爾知題爾名者、 題爾名者或作呼爾名以召爾者乃我耶和華<u>以色列</u>之天主、
賽 45:4 緣我僕<u>雅各</u>、及我所選之<u>以色列</u>故、我題爾名、爾雖不識我、我亦稱道爾、
<h2> 主外無他
</h2>
賽 45:5 我乃主、我之外無神可敬、我之外別無天主、爾雖不識我、我亦堅固爾、
賽 45:6 使東方西方萬民、咸知我之外別無天主、我乃主、別無神可敬、
賽 45:7 我造光、造暗、作福、作禍、此皆為我耶和華所造、
賽 45:8 天自上降福、 原文作天自上而滴雲傾仁義、地圻裂、萌拯救、產善義、此我耶和華所使、
賽 45:9 世人如地上瓦礫中之瓦片、欲與造之之主爭、禍必及之、泥豈能謂陶人曰、爾何為乎、被製之物豈能對製者曰、非經爾手、 非經爾手或作爾無手也
賽 45:10 斥父曰、爾奚生子、斥母曰、爾奚產子、斯人禍必及之、
賽 45:11 甄陶<u>以色列</u>之主、即<u>以色列</u>之聖主如是云、爾曹可問我未來之事、至於我諸子、我手所造者、可聽我定命、 或作論及未來之事爾可詰我乎至於我諸子我手所造者爾可命我乎
賽 45:12 我造地、造人在地上、我手張天、天之萬象、為我所命、
賽 45:13 我彰顯仁義、使<u>古列</u>興起、使其道途平直、彼必復建我邑、釋我被擄之民、不欲贖金、不圖賞賚、此乃萬有之主所言、
賽 45:14 主如是云曰、<u>伊及</u>人勤勞所得者、<u>古實</u>人及體壯者<u>西巴</u>人之貨財、皆必歸爾屬爾、 或作伊及勤勞所得者及古實之貨財必歸爾體壯之西巴人必降服爾必皆從爾、在縲絏之中來服爾、拜於爾前、祈求爾曰、天主惟在爾中、其外無他、更無天主、
賽 45:15 施救者<u>以色列</u>之天主歟、果為隱而不顯之主、
賽 45:16 凡作偶像者、必羞恥慚愧、同生愧怍而退、
賽 45:17 惟爾<u>以色列</u>人、恃主永蒙拯救、不羞恥、不慚愧、永世靡暨、○
賽 45:18 主創造諸天、獨為天主、造地、闢而定之、非徒造之、乃使人居於其上、主如是云、我乃主、我之外無他、
賽 45:19 我宣命、未嘗在隱秘處、在幽暗地、未曾謂<u>雅各</u>裔曰、爾求我徒然、我乃主、所言者乃仁義、所告者乃誠實、
<h2> 偶像盡屬虛無
</h2>
賽 45:20 爾自列邦得脫者、俱集而至、同就以聽斯言、惟彼攜其木偶、禱不能施救之神者、悉屬無知、
<h2> 主救贖兆民
</h2>
賽 45:21 爾曹可陳爾之理、前來彼此議論、斯事誰自古示之、誰自昔告之、非我耶和華乎、我之外別無天主、我乃秉公義施拯救之天主、我之外無他、
賽 45:22 居地極之民、爾當仰望我以得救、我乃天主、我之外無他、
賽 45:23 我指己而誓、口出真言、決不反覆、萬膝必向我而屈、萬口必指我而誓、
<h2> 惟主全能人皆宜服
</h2>
賽 45:24 人必論我曰、惟主具有仁義全能、凡逆主者、必至慚愧、終必歸誠於主、 凡逆主者必至慚愧終必歸誠於主或作凡人必詣主前逆主者必至慚愧
賽 45:25 凡<u>以色列</u>族之人、皆因主而稱義、恃主為榮、
賽 46:1 <h2><u>巴比倫</u>神像不克自救</h2> <u>彼勒</u>顛蹶、<u>尼波</u>傾仆、其像為獸為畜所負、爾素所舁者、必載於困憊之牲畜、
賽 46:2 彼皆傾仆顛蹶、不能救所負之像、乃見擄掠、
<h2> 主從始至終拯救己民
</h2>
賽 46:3 <u>雅各</u>家<u>以色列</u>族之餘民、當聽我言、自爾有生、我保抱爾、自爾出胎、 出胎或作生於世我提攜爾、
賽 46:4 直至爾老、我仍若是、至爾髮白、我猶保抱、我已若是行、必保抱、必提攜、必拯救、
<h2> 偶像斷難比主
</h2>
賽 46:5 爾以誰比我、配我、擬我、可與我相較哉、
賽 46:6 人自囊傾金、以衡衡銀、覓銀工、製神像、俯伏崇拜、
賽 46:7 舉而舁之於肩、置於定處、立而不離其所、呼籲之而不應、亦不能救人於難、
賽 46:8 爾悖逆之人、當思其事、當自思己乃人也、當心中醒悟、
<h2> 主外無他
</h2>
賽 46:9 當追念古昔之事、我乃天主、我之外無他、我乃天主、無可比擬、
賽 46:10 我自始而示終、在昔時預言未成之事、我言我之謀必立、凡我所悅者、我必成之、
賽 46:11 召彼鷙鳥、至自東土、召我所命定之人、來自遠方、我言既出必成之、我謀既定必行之、
賽 46:12 爾曹心頑、遠離大義者、當聽我言、
<h2> 惟主施行救恩
</h2>
賽 46:13 我之仁義將臨、已離不遠、我之救恩將施、不復遲延、我必施救於<u>郇</u>、必彰我榮於<u>以色列</u>、
賽 47:1 <h2>主必懲罰<u>巴比倫</u>與<u>迦勒底</u>人</h2> <u>巴比倫</u>邑、 邑原文作處女當降而坐於塗炭、 塗炭原文作塵埃<u>迦勒底</u>邦、 邦原文作女下同當坐於地、不坐於位、不復稱嬌柔細膩、
賽 47:2 取磨磨麵、去帕摳衣、露股涉河、
賽 47:3 必裸體露醜、我必復仇、不為人所禦、 不為人所禦或作不顧人之情面
賽 47:4 救贖我儕者、名為萬有之主、<u>以色列</u>之聖主、
<h2> 因殘忍
</h2>
賽 47:5 <u>迦勒底</u>邦歟、列國不復稱爾為主母、當默然而坐、藏於幽暗、
賽 47:6 昔我震怒我民、使我子民受凌辱、付之爾手、乃爾毫不施矜憫、使老者負爾重軛、
賽 47:7 爾自言、我必永為主母、不以此事置於心、亦不推念其終局、
<h2> 因狂傲妄自誇大
</h2>
賽 47:8 今爾當聽、爾如逸樂之婦、安然而居、心自妄思、惟獨有我、再無他國、不至為嫠、永不喪子、
賽 47:9 不知喪子為嫠、此二難必在一日俄頃間臨爾、爾雖多行邪術、廣施符咒、此二難亦勃然 勃然或作全然臨爾、
賽 47:10 爾恃己惡曰、無人見我、爾之智慧知識、誘惑爾、心自妄思、惟獨有我、再無他國、
<h2> 受主懲罰無計解脫
</h2>
賽 47:11 故禍患臨爾、不知何以除之、 不知何以除之或作不知其由患難臨爾、爾不能禳之、災忽臨爾、不能逆料、
賽 47:12 爾自幼勤於符咒、多行巫術、今試立於此、 今試立於此或作今任爾仍如此行或可得益、或可勝敵、 勝敵或作恐喝敵人
賽 47:13 爾設多謀、徒自困乏、惟彼觀天象者、占察星辰者、在月朔宣告爾所將遇者、今可興起以拯救爾、
賽 47:14 豈知彼若草芥、被火焚燬、不能自救免遭火焰、更無餘炭、可以溫體、亦無微火、可坐其前、
賽 47:15 爾所勤勞者、與爾無益若此、自幼與爾貿易者、各奔己鄉、無人救爾、
賽 48:1 <h2>主因民情頑梗乃預言未來事俾民難辯一言</h2> <u>雅各</u>家稱為<u>以色列</u>人、 稱為以色列人或作以以色列人之名而名出於<u>猶大</u>源者、爾當聽此、爾雖指主名而誓、稱道<u>以色列</u>之天主、不按誠實、不秉正直、
賽 48:2 自稱為聖邑之民、自謂恃<u>以色列</u>之天主、名為萬有之主、
賽 48:3 主曰、昔我預言諸事、曾出我口、我已宣告、猝然行之、事悉成、
賽 48:4 我知爾乃頑梗、鐵項銅額、
賽 48:5 故在昔時、事未至之先、我預告爾、俾爾聞之、恐爾曰、此我偶像所作、我雕刻鑄造之偶像所命、
賽 48:6 昔爾所聞、今皆目睹、爾不當宣示於眾乎、 爾不當宣示於眾乎或作爾不當認為真乎自今而後、我示爾新事、與爾所未知隱秘之事、
賽 48:7 此事乃今所成、並非昔有、在今日之先、爾未曾聞、恐爾言曰、我已知之矣、
賽 48:8 爾並未嘗聞之、未嘗知之、爾耳從未啟也、我知爾詐偽、自有生以來、稱為悖逆者、
<h2> 主仍為己榮名忍怒施救
</h2>
賽 48:9 我為己名而怒不遽發、為己榮向爾懲忿、不滅絕爾、
賽 48:10 我鍛鍊爾、然非若銀也、 然非若銀也或作並未得銀我以苦難之爐試驗爾、
賽 48:11 我為己、為己之名、必如是以行、我焉能使我名被褻瀆、必不以我榮歸於他人、
<h2> 歷舉主之全能令民聽順
</h2>
賽 48:12 今爾<u>雅各</u>、我所選召之<u>以色列</u>、當聽我言、我乃主、我乃先者、我乃後者、
賽 48:13 我手奠地、我右手張天、我一命之、即咸立定、
賽 48:14 爾曹咸集而聽、我所愛者、必成我之旨於<u>巴比倫</u>、恃我之大能、懲罰<u>迦勒底</u>人、爾中有誰宣示此事、
賽 48:15 惟我、惟我宣示之、我選召其人、導之至、使其道途亨通、
賽 48:16 爾曹當至我前、以聽斯言、我自始未嘗宣於隱秘處、其事初成、我已在焉、 先知曰、今主天主以其神遣我、 今主天主以其神遣我或作今主天主與主之神遣我
賽 48:17 救贖爾之<u>以色列</u>聖主如是云、我即爾之天主、訓爾以有益之事、導爾以當行之道、
<h2> 歎民遲於從命
</h2>
賽 48:18 嗟呼、爾未聽我命、若聽之、則爾之平康、如河之流、爾之福澤、 福澤或作仁義如海之浪、
賽 48:19 爾之後裔、多若塵沙、爾所生者、繁若海之鱗族、 鱗族或作細沙其名不絕不滅於我前、
<h2> 救民出<u>巴比倫</u>使無缺乏
</h2>
賽 48:20 爾曹當出自<u>巴比倫</u>、遁自<u>迦勒底</u>地、歡聲宣告、播揚至於地極、曰、主已救贖其僕<u>雅各</u>、
賽 48:21 主導之於沙漠而彼不渴、主為之使水自磐而流、裂磐有水湧出、
賽 48:22 主曰、作惡之人、不享平康、
賽 49:1 <h2>受膏者自言奉遣傳道於<u>猶大</u>人竟弗聽信竭力徒勞</h2> 洲島 洲島或作沿海居民、當聽我言、遠方列族、傾耳而聽、自我出胎、主選召我、自出母腹、主題我名、
賽 49:2 使我口若利刃、以手蔭庇我、 以手蔭庇我原文作以手影匿我俾我若磨礪之矢、藏我於矢囊、
賽 49:3 謂我曰、爾為我僕、<u>以色列</u>歟、我因爾以得榮、
賽 49:4 我自言曰、我勞枉然、竭力徒然無益、主必伸我冤、賞賚在我天主、
<h2> 自言奉遣為列邦之光為救主至於地極
</h2>
賽 49:5 自我出胎、主命我為其僕、欲使<u>雅各</u>歸誠於主、使<u>以色列</u>集於主前、我在主目中為尊、我天主賜我以力、今諭我曰、爾為我僕、振興<u>雅各</u>支派、使<u>以色列</u>蒙保全者咸歸、此猶細事、我立爾為異邦之光、俾爾施我救恩、至於地極、
賽 49:6 a
賽 49:7 主救贖<u>以色列</u>者、<u>以色列</u>之聖主如是云、我乃主、即<u>以色列</u>之聖主、誠實無妄、我已選爾、今爾雖為人所藐、國民所棄、秉權者所制、將來列王見爾必興起、侯伯亦必下拜、
賽 49:8 主如是云、當施恩之時、我應允爾、當施救之日、我濟助爾、我護祐爾、使爾作與民立約之中保、復興此邦、以荒蕪之地、分賜於民為業、
賽 49:9 告俘囚曰、爾可出矣、告居幽暗者曰、爾可出而顯露、 出而顯露或作出而為人所見彼行於途必得食、雖履童山亦不絕糧、
賽 49:10 不饑不渴、炎熱與烈日不之擊、蓋憫之者必導之、引至水泉、
賽 49:11 我使我諸山為平道、使我大路為坦途、 為坦途原文作高起
賽 49:12 有人自遠方來、有人自北自西來、有人自<u>秦</u> 秦原文作西尼地而至、
賽 49:13 天歟、當謳歌、地歟、當歡呼、山歟、當發聲而歌、因主慰藉己民、其貧乏者必加矜恤、○
<h2> 主寵愛<u>郇</u>民恆久不易
</h2>
賽 49:14 <u>郇</u>嘗言、主棄我、上主忘我、
賽 49:15 然婦豈忘哺乳之嬰、不慈所產之子乎、彼或忘子、我不忘爾、
賽 49:16 我如銘爾於我掌、爾之城垣常在我目前、
<h2> 使<u>郇</u>大興民多歸附
</h2>
賽 49:17 爾之諸子將速歸、毀爾使爾荒蕪者、必離爾出、
賽 49:18 爾舉目四望、咸集歸爾、主曰、我指己永生而誓、爾必以之為飾、視如新婦所束之華帶、
賽 49:19 爾之土地荒蕪寂寞、城邑傾圮、今而後因居民眾多、必見狹隘、毀爾者必遠離爾、
賽 49:20 昔雖喪子、後仍有多子告爾曰、此地甚狹、當為我恢廓之、使有所居、
賽 49:21 其時爾心自言曰、我喪子獨居、遭擄掠、被驅逐、此眾誰為我生之育之、我孤獨無依、此眾自何而有、
賽 49:22 主天主如是云、我必向列國舉手、向列民樹旂、使彼將爾諸子保抱而至、將爾諸女肩負而來、
賽 49:23 君王必為爾為養父、后妃必為爾為乳母、俯伏在地、拜於爾前、餂爾足塵、使爾知我乃主、凡仰望我者、不至羞愧、
<h2> 施大能救贖己民
</h2>
賽 49:24 爾曰、勇士所攘、豈能奪之歸、被擄者雖為善人、豈得解救、
賽 49:25 主如是云、勇士所擄、亦能奪歸、強者所攘、亦能解救、敵爾者、我必敵之、必拯救爾之諸子、
賽 49:26 我必使虐遇爾者、自食其肉、自飲其血、如醉以新酒、使凡有血氣者、皆知我耶和華乃救爾者、<u>雅各</u>之全能主乃贖爾者、
賽 50:1 <h2><u>猶大</u>人見棄因愆尤所致非救主無力援濟</h2> 主如是云、我出爾母、離書安在、 或作何嘗有離書我鬻爾於我何債主乎、爾曹見鬻、因爾之罪也、爾母見出、因爾之愆也、
賽 50:2 我來而無人俟、我呼而無人應、何哉、我臂豈短、無力可贖乎、我豈無拯救之能乎、我叱咤、則海竭涸、使江河變為沙地、其中鱗族、因無水死而腥臭、
賽 50:3 我使天陰晦、若衣黑衣、若蔽以粗布、○
<h2> 救主奉命傳道忍辱弗辭
</h2>
賽 50:4 受膏者曰、主天主賜我以敏捷之舌、使我知以言勉勵困乏之人、每晨激動我耳、使我聽言猶如學者、 學者或作弟子
賽 50:5 主天主啟我耳、我不違背、不退後、
賽 50:6 人撻我背、我任其撻、人拔我鬚、我聽其拔、人辱我唾我、我不掩面、
<h2> 知主必祐心益自堅
</h2>
賽 50:7 主天主必祐助我、故我不羞慚、以為我之面堅如鐵石、且知我必不至愧恥、
賽 50:8 為我伸冤者、離我不遠、誰欲與我爭、可與我偕立於此、誰為我敵、可來我前、
賽 50:9 主天主祐助我、孰敢加罪於我、我敵如衣漸敝、為蟲所蛀、○
<h2> 人宜恃主毋恃己能
</h2>
賽 50:10 爾中誰畏主而聽其僕之命、行於暗中、不得光明者、當恃主名、仰賴己之天主、
賽 50:11 惟爾斯眾、皆自燃火、自圍以火炬、以為光照、且恃爾之火光、及爾所燃之火炬而行、當知我必降災於爾、使爾憂痛偃臥、 或作爾曹燃火自圍以火炬爾必入爾所燃之烈火內至爾所燃之火炬中我必使爾遭遇如此使爾憂痛偃臥
賽 51:1 <h2>勸以<u>亞伯拉罕</u>為法信主無二</h2> 爾曹從善者、尋求主者、宜聽我言、當追思爾所從鑿之磐、所從掘之石、
賽 51:2 追思爾始祖<u>亞伯拉罕</u>及爾祖母<u>撒拉</u>、我選召<u>亞伯拉罕</u>時、彼孑然一身、後賜之以福、使其昌熾、
<h2> 許賜福於<u>郇</u>
</h2>
賽 51:3 如此、主亦矜憫 矜憫或作慰藉<u>郇</u>邑、及其諸傾圮之所、使其荒蕪之地、變如<u>伊甸</u>、使其沙漠之處、變如主之園囿、在彼有歡欣喜樂、感謝及謳歌之聲、
<h2> 真道必傳於列邦救恩必施於兆民
</h2>
賽 51:4 我民歟、宜聽我言、我國歟、宜傾耳向我、蓋律法必自我而出、我必堅定我法度為萬邦之光、
賽 51:5 我之仁義將顯、我之拯救已施、 施原文作出我必以大能審鞫列民、洲島 洲島或作沿海之民、將仰望我、賴我大能、
賽 51:6 爾當仰目觀天、俯察下地、天必散如煙、地必敝如衣、地上居民、死若蟲蚋、 地上居民死若蟲蚋或作地上居民死亡亦若是惟我之拯救、永遠恆存、我之仁義、永不毀滅、
<h2> 毋懼詆排宜持主義
</h2>
賽 51:7 悅義而心存我法之人、當聽我言、毋畏人之譏誚、毋因人之毀謗而喪膽、
賽 51:8 彼必壞若衣、為蠧所蝕、若羊毛為蟲所蛀、惟我之仁義、永遠恆存、我之拯救、至於萬代、
<h2> 救主以臂力助信者可弗畏懼世人
</h2>
賽 51:9 先知祈曰、主之聖臂歟、勃然而興、施展大能、 施展大能原文作衣被大力興如在曩日、如在古時、昔摧折拉哈伯、刺傷龍者、豈非爾乎、
賽 51:10 使海枯竭、大淵水涸、使深海中有途、使被贖之民、得以經過者、豈非爾乎、
賽 51:11 主所救贖之民、必返故土、謳歌而至<u>郇</u>邑、永以歡樂為首之冠冕、既得欣喜歡樂、則憂愁歎息、盡歸無有、
賽 51:12 主曰、慰藉爾者惟我、惟我、爾為誰、竟懼必死之人、畏彼似草萊之世人、 世人或作亞當之子
賽 51:13 乃忘張天奠地造爾之主、強暴之人、預備殺戮之時、爾終日戰慄、畏其烈怒、究之強暴人之烈怒、果安在乎、
賽 51:14 屈身於縲絏中者、必速得釋、不死於囹圄、不致缺食、
賽 51:15 我乃主爾之天主、我一激海、海濤澎湃、 我一激海海濤澎湃或作海濤澎湃我能使之恬靜名為萬有之主、
賽 51:16 我以我言傳於爾口、以我手蔭庇爾、 以我手蔭庇爾原文作以手影匿爾使爾 重張天、 重奠地、且謂<u>郇</u>曰、爾乃我民、○
<h2> 歎<u>耶路撒冷</u>備嘗艱苦
</h2>
賽 51:17 <u>耶路撒冷</u>歟、醒哉醒哉、興起、爾已由主之手、飲其怒杯、昏醉之大罇、爾已飲之、而吸之殆盡、
賽 51:18 所生諸子、無一人導爾、所育眾兒、無一人扶爾手、
賽 51:19 滅民之饑荒、喪國之兵刃、此二災並臨於爾、誰憫爾、我何以慰爾、
賽 51:20 爾之眾子困憊、偃臥街衢、若野羊罹於網羅、備受主之震怒、爾天主之譴責、
賽 51:21 故爾困苦、非以酒而醉者、宜聽我言、
<h2> 許以解脫
</h2>
賽 51:22 主爾之天主、為己民伸冤者、爾之天主如是云、昏醉之杯、我已接於爾手、我震怒之大罇、爾不復飲之、
賽 51:23 必授於虐遇爾者之手、彼曾謂爾曰、爾屈伏爾躬、任我儕由其上踰越而行、遂使爾背若塵土、若通衢、任人往來、
賽 52:1 <h2>勸民奮興因主施恩贖不用值</h2> <u>郇</u>歟、醒哉醒哉、服爾華飾、 服爾華飾或作衣被爾力聖邑<u>耶路撒冷</u>歟、衣爾麗服、未受割者、與污穢者、不得復入爾中、
賽 52:2 <u>耶路撒冷</u> 民歟、奮然而興、拂去塵埃、坐於位、被擄之<u>郇</u>民、 民原文作女可解爾項之索、
賽 52:3 主如是云、爾曹被鬻、不受價值、爾曹見贖、亦不用金、
賽 52:4 主天主如是云、昔我民往居<u>伊及</u>、後<u>亞述</u>人無故凌虐之、
賽 52:5 主曰、今我民無故被擄、轄之者、喜樂陶陶、我名終日恆被褻瀆、我在此徒處何為、
賽 52:6 故當是日、我民必識我名、必知應許者、乃我也、我在此矣、○
<h2> 嘆美傳福音者
</h2>
賽 52:7 先知曰、傳和平、報佳音、宣救恩、告<u>郇</u>曰、爾之天主治理萬物、 治理萬物原文作王矣若是之報佳音者、足陟山岡、何其美善、
賽 52:8 聽哉、為爾守望者之聲也、同發歌聲、因主歸<u>郇</u>、無不目睹、 無不目睹原文作目目觀視
<h2> 因主救恩眾當歡樂
</h2>
賽 52:9 <u>耶路撒冷</u>之荒邱、當發聲謳歌、因主慰藉己民、救贖<u>耶路撒冷</u>、
賽 52:10 主在列國目前、顯其聖臂、地極之人、得見我天主所施之拯救、○
<h2> 勸以出離為奴之處
</h2>
賽 52:11 爾曹去哉、去哉、出離其地、  其地即巴比倫勿捫污穢、當自其中而出、凡爾曹舁天主聖器者、當自潔其身、
賽 52:12 爾出之勿匆速、爾前往、勿奔趨、因主必導爾於前、<u>以色列</u>天主必護爾於後、○
<h2> 救主崇高超乎一切
</h2>
賽 52:13 我之僕必甚亨通、必興而上舉、極為崇高、
賽 52:14 維昔相貌憔悴、異乎常人、形容枯槁、迥別世人、使眾驚駭、
賽 52:15 後必洗滌列邦、君王必因之緘口無詞、蓋素未述 於彼者、彼將見之、彼素未聞者、彼將悟之、
賽 53:1 <h2>歎人不信福音</h2> 我儕所傳者、 我儕所傳者或作所傳於我儕者有誰信之、主之聖臂、顯示於誰、
賽 53:2 彼  彼即主之僕救主於主前、生發若芽、亦若根株出於燥土、無佳色美容、不足使我瞻望、無所可觀、不足使我羨慕、
<h2> 救主被人藐視棄絕
</h2>
賽 53:3 彼被藐視、被人厭棄、備嘗痛苦、熟悉病患、彼於我儕前、若掩面之人、 彼於我儕前若掩面之人或作猶人掩面不欲見之人被人藐視、我儕並未敬之、
賽 53:4 彼仍任我之恙、負我之憂、我反以為天主懲罰之、譴責之、加之困苦、
<h2> 救主身受苦難乃欲救贖人使之獲益
</h2>
賽 53:5 彼因我愆尤而被傷殘、緣我罪惡而受折磨、彼遭刑罰、使我得平康、彼見鞭撻、使我得醫痊、
賽 53:6 我俱迷亡若羊、各行其道、主使我眾之罪愆、任於其身、 主使我眾之罪愆任於其身或作主使彼因我眾之罪愆身遭苦難
賽 53:7 彼受窘迫、 窘迫或作凌辱而又自卑、如羔羊被牽至死地、不啟其口、如羊在翦毛者前無聲、亦若是不啟其口、
賽 53:8 彼遭困苦、被審鞫、枉屈喪命、 或作彼因受苦難刑罰而被取與之同世者、誰料彼受折磨、絕離活人之地、乃因我民之罪愆乎、
賽 53:9 彼死之時、人擬與惡人同葬、乃終歸富人之墓、因未行惡事、口無詭詐、
<h2> 救世之事無不大成
</h2>
賽 53:10 主願使之受折磨、受苦楚、以己身獻為贖罪祭後、必得見後裔、壽命綿延、主之志必藉以大成、 主之志必藉以大成或作其手所行主之事無不亨通
賽 53:11 主曰、彼受艱苦後、見所結之果、無不心足、我之義僕、必以己之智慧、使多人稱義、並任其罪愆、
賽 53:12 是故我使彼與位大者同得其分、與世之強者共分貲財、緣彼甘心捐命、人列之於罪人中、實則負他人之罪、更為惡人祈禱、
賽 54:1 <h2>異邦人歸正道者必蕃多足當歡樂</h2> 爾不孕不生子者、當謳歌、爾未劬勞之婦、當發聲謳歌而歡呼、蓋獨居之婦、較有夫之婦生子多矣、此乃主所言、
賽 54:2 廓爾幕所、張爾幕幃、而勿限止、長其索、固其橛、
賽 54:3 爾必向左右廣為蔓延、爾之眾子、 眾子原文作後裔將獲列國以為業、今荒蕪之邑、彼復居之、
<h2> 必無所懼
</h2>
賽 54:4 爾勿懼、因爾不復愧怍、爾勿慚、因爾不復受辱、必忘爾幼年之恥、不復念爾居寡時之辱、
賽 54:5 蓋創立爾者、如夫眷顧爾、名為萬有之主、贖爾者、即<u>以色列</u>之聖主、稱為全地之天主、
<h2> 必脫患難恆受主恩
</h2>
賽 54:6 主召爾歸、如人召見棄憂心之婦、亦如召幼年娶後被棄之婦、此乃爾天主所言、
賽 54:7 我棄爾、不過俄頃、必賜大恩納爾以歸、
賽 54:8 我暫震怒、俄頃向爾掩面、後必永施恩惠以矜恤爾、此乃救贖爾之主所言、
賽 54:9 爾之景況、我譬諸<u>挪亞</u>洪水、彼時、我誓不復使<u>挪亞</u>洪水氾濫於地、今我亦誓、不復怒爾、不復責爾、
賽 54:10 山嶺可移、岡陵可徙、我恩慈永不離爾、我和平之約、永立不移、此乃矜恤爾之主所言、
<h2> 必得建立莊嚴華美
</h2>
賽 54:11 維爾遭患難者、被狂風飄蕩者、不受慰藉者、我必以爾石砌於丹砂、以藍寶石作爾基、
賽 54:12 以紅寶石建爾堞、以紫寶石飾爾門、偏爾四境、俱有寶石、
賽 54:13 爾眾子將蒙主訓、爾眾子必大享平康、
賽 54:14 爾必以義而堅固、必遠離虐政、不至畏懼、爾與禍遠、禍不與爾近、
賽 54:15 有人聚集、非我所命、聚集以攻爾者、終必歸爾、 終必歸爾或作終必傾仆
<h2> 害莫能加
</h2>
賽 54:16 鐵工吹炭火、製造適用之器械者、乃我所造、施行毀滅者、亦我所造、
賽 54:17 凡器為攻爾而製者、必不利、凡起而與爾舌戰者、必為爾所勝、此我 我原文作主之僕所居之業、 業或作景況即彼自我 我原文作主所得之義、  義或作福澤此乃主所言、
賽 55:1 <h2>勸以聽受正道許以立師訓誨</h2> 凡爾渴者、當來就水、無金者亦來、爾曹悉來購而食、雖無金亦可來購、雖不予以價值、亦可沽酒與乳、
賽 55:2 爾胡為以金 以金原文作權銀購不足為食之物、胡為以勞而得者易不能使爾得飽之物、爾聽從我、可食嘉肴、得享肥甘、而中心歡暢、
賽 55:3 爾其傾耳就我而聽、則可得生、 則可得生或作爾心則可蘇醒我與爾立永約、以所許<u>大衛</u>之恆恩 恆恩或作實惠賜爾、
賽 55:4 我立之為列國之訓誨師、 訓誨師原文作證立之為君、命令萬邦、
賽 55:5 爾素未識之國、爾必召之、素未識爾之國、必趨赴爾、皆因主爾之天主、皆因使爾得榮之<u>以色列</u>聖主、
賽 55:6 先知曰、主可尋得、爾當求之、主離不遠、爾當籲之、
<h2> 勸以悔改
</h2>
賽 55:7 惡人當離其途、不義者當屏除其謀、 其謀或作私念歸誠於主、主必矜恤之、當歸誠於我天主、蓋天主廣行赦宥、
<h2> 主道孔達主言大成
</h2>
賽 55:8 主曰、我之意迥非爾之意、我之途迥非爾之途、
賽 55:9 我途高於爾途、我意高於爾意、如天高於地、 如天高於地或作如天地懸隔
賽 55:10 譬諸雨雪、自天而降、不返於上、必滋潤土壤、使之萌芽結實、使播者有種、使饑者 饑者原文作欲食者得食、
賽 55:11 我言一出我口、亦必若是、決非徒然、亦不返回、必成我旨、我命之行者、無不亨通、
賽 55:12 爾歡然而出、享平康而蒙引導、山岡將謳歌於爾前、田野諸樹聲如鼓掌、
賽 55:13 松柏將生、以代荊棘、岡拈將生、以代蒺藜、 或作於生荊棘處必生松柏於生蒺藜處必生岡拈由此主名顯揚、為主大能之證、永世不替、
賽 56:1 <h2>勸以虔誠遵道從命</h2> 主如是云、爾當秉公行義、蓋我之救恩速臨、我之仁義速顯、
<h2> 凡能遵道從命者無論何人皆蒙主恩
</h2>
賽 56:2 守安息日而不褻瀆、禁己手而不作惡、人如是行、如是持守、即為有福、
賽 56:3 異邦之人歸主者勿曰、主必別我於其民之中、閹者亦勿曰、我若枯木、
賽 56:4 主如是云、凡閹者、守我安息日、擇我所悅者、堅持我約、
賽 56:5 我必使之在我之殿中、在我之城內、有誌有名、較有子女更美、我賜之永名、歷世不朽、
賽 56:6 異邦之人歸我、崇事我、敬愛我之名、為我之僕、守安息日而不褻瀆、堅持我約、
賽 56:7 我必導之至我聖山、使其於祈禱我之殿、忻然歡樂、彼之火焚祭與平安祭、獻於我之祭臺上、必蒙悅納、蓋我之殿必稱為萬民祈禱之殿、
賽 56:8 主天主曰、我已集<u>以色列</u>離散 離散或作被逐之民、於此被集者之外、更集他人以歸之、○
<h2> 指斥守望者昧而不明
</h2>
賽 56:9 田野之諸獸來此吞噬、林中諸獸亦若是、
賽 56:10 民之守望者、皆瞽目、皆無知、皆似瘖犬不能吠、皆作夢者、偃臥者、貪寢者、
賽 56:11 此犬又甚饕餮、不知饜足、牧人無知、各行己道、各謀利己、無一人不如此、
賽 56:12 彼此曰、盍來、我欲取酒、爾我痛飲醇醪、明日亦若是大宴樂、且甚於今日、
賽 57:1 <h2>善人逝世乃因世之惡</h2> 善人死亡、無人以為意、敬虔人逝世、無人知善人因世之惡而逝世、 無人知善人因世之惡而逝世或作無人知善人因避將來之禍而逝世
賽 57:2 行正直道者、皆至平康之地、安息於長眠之所、 安息於長眠之所原文作安臥於其床
<h2> 嚴斥<u>猶大</u>人悖逆崇邪
</h2>
賽 57:3 惟爾女巫之子、姦淫之人及妓女所生者、咸可來此、
賽 57:4 爾戲笑誰、向誰張口伸舌、爾皆悖逆之子類、詭詐之徒眾、
賽 57:5 在各茂樹下、放縱淫慾、崇事偶像、在谷中、在巖下、自戮嬰孩、 以祀偶像、
賽 57:6 谷中光石、爾崇拜以為己分、爾奉事以為當然、亦為之灌奠獻祭、此事我豈能容忍、
賽 57:7 爾在崇高山岡、設爾之床、且登彼獻祭、
賽 57:8 於門後及門柱之後、爾立像為記、爾背我而為他人露體、闊爾之床而登之、與之立約、爾亦愛其床、且為之備一所、
賽 57:9 爾以珍油與多香膏饋王、遠遣爾使、自卑自下、直至示阿勒、  示阿勒見五章十四節小註
賽 57:10 爾行遠道、徒勞無益、 或作爾之多計徒勞無益猶不自謂失望、爾自以為手尚有力、故不自知己之柔弱、
賽 57:11 爾畏懼誰、因誰驚恐、竟行虛偽、不記憶我、不以我為意、我久已容忍、爾反不敬畏我、
賽 57:12 惟我能告爾何以稱義、亦能示爾所當為及於爾無益者、 亦能示爾所當為及於爾無益者或作亦能示爾所行者無益於爾
賽 57:13 爾患難號呼之時、爾所集之偶像能救爾乎、悉為風所飄、為氣所吹、惟恃我者、必得土地、獲聖山以為業、
<h2> 悔改自卑者必蒙赦免必享平康
</h2>
賽 57:14 主命曰、爾當修理道途、平之平之、除諸窒礙於我民之路間、
賽 57:15 至高至上永生、名為聖主者如是云、我雖居至高聖所、亦與痛悔者虛心者偕居、使謙卑者心蘇、使痛悔者心蘇、
賽 57:16 我必不永遠斥責、不恆久震怒、恐我所造之人、心神困憊、
賽 57:17 緣其貪婪之罪、我怒而責之、震怒向之掩面、彼仍隨其乖戾之心、
賽 57:18 今我見其道我將醫之、導之以行、加以慰藉、慰藉其憂傷之人、
賽 57:19 我必使其口讚頌我、我賜平康、賜平康於遠者近者、且我將醫之、此乃主所言、
賽 57:20 惟彼惡人、若激盪之海、永不恬靜、其水湧出泥與沫、
賽 57:21 我之天主曰、惡人不享平康、
賽 58:1 <h2>先知奉遣指斥偽善</h2> 主曰、爾當大呼、毋息焉、揚聲若角音、向我民宣示其過、向<u>雅各</u>家宣示其罪、
賽 58:2 彼眾日日尋求我、願明我道、似乎行義之民、不違其天主法度者、以義理求問於我、悅與天主相近、
<h2> 辨禁食之真偽
</h2>
賽 58:3 彼曰、我儕禁食而主不視、反躬克己而主不顧、是何故歟、曰、爾曹禁食、仍求利己、且勒逼人為爾作工、
賽 58:4 爾曹禁食、依然相爭相競、逞兇揮拳毆擊、爾今如此禁食、爾呼籲之聲、必不升聞於上、 爾呼籲之聲必不升聞於上或作並非欲爾呼籲之聲升聞於上
賽 58:5 人自刻苦、垂頭如葦、以麻布塵埃為床、如是禁食之日、豈我所悅乎、爾豈可稱為禁食乎、可視為主所悅之日乎、
<h2> 真善蒙主何賞
</h2>
賽 58:6 釋兇暴之繩、解欺壓之索、釋受虐者、折一切壓人之軛、如是之禁食、始為我所悅、
賽 58:7 分餅於饑者、納流離之貧民於己家、見裸者則衣之、勿掩面不顧爾之骨肉、
賽 58:8 則爾之光明、必發如晨光、爾速得醫治、爾之仁義、護爾於前、主之榮光、護爾於後、
賽 58:9 其時爾祈禱、主必應允、爾呼籲、主必云、我在此、如爾於爾中除壓人之軛、不指摘、不妄言、
賽 58:10 向饑餓者發仁心、使困苦者得滿其志、則爾光必發於暗、爾暗必變如日午、
賽 58:11 主恆導爾以行、在旱乾時、使爾滿志、使爾筋骸堅固、使爾如灌溉之園囿、如永不竭之泉源、
賽 58:12 由爾所出者、必復建久已荒蕪之所、復築累代傾圮之基、爾必稱為彌補罅隙者、修理道途者、使民得居境內、
<h2> 守安息日蒙主何賞
</h2>
賽 58:13 如爾於安息日、禁止爾步履、在我聖日、不務爾事、稱安息日為可喜之日、稱主之聖日為可尊之日、尊重是日、不行爾道、不務爾事、不言虛言、
賽 58:14 則爾必因我得樂、我升爾於地之高處、使爾享爾祖<u>雅各</u>之業、此乃主親口所言、
賽 59:1 <h2>主不施救非因莫能乃因愆尤所致</h2> 主臂非短、豈不能救、主耳非聾、豈不能聽、
賽 59:2 爾與爾天主隔絕、乃爾愆尤所致、爾之罪惡、使主掩面不顧爾、不復垂聽爾、
<h2> 歷數<u>猶大</u>人之罪戾
</h2>
賽 59:3 爾手污以血、爾指染以孽、口出虛誑、舌施不義、
賽 59:4 其中無一人秉公而控、無一人據實而辨、俱恃虛浮、悉言詭譎、所懷者殘害、所生者邪慝、
賽 59:5 若伏蝮卵、若織蛛網、食其卵者必死、破其卵則蝮出、
賽 59:6 所織者不能為衣、所作者不能自蔽、所為者悉邪慝、手所作者惟強暴、
賽 59:7 足疾趨行惡、速流無辜之血、思念皆屬邪慝、無論何往、惟行殘刻損害、
賽 59:8 不識平康之道、途間無公義之事、惟行邪曲之徑、凡履斯徑者、不識平康、
<h2> 遘患乃因罪戾
</h2>
賽 59:9 故我冤不伸、 或作故主不速伸我冤仁義 仁義或作救恩不臨及我躬、我儕望光仍為幽暗、盼亮仍行於晦冥、
賽 59:10 我儕如瞽者捫墻、我捫而行、彷彿無目、日中顛蹶、如在昏夜、我處幽暗、無異死人、
賽 59:11 我咆哮如熊、哀鳴如鴿、望伸冤而不得、冀得拯救而拯救離我遠、
賽 59:12 我愆尤在主前甚多、罪戾證而訟我、愆尤隨我、我之過惡、我自知之、
賽 59:13 失信逆主、不從我天主而退於後、所言者不義與悖逆、心懷詐偽之言、即出諸口、
賽 59:14 公平遠退、義理遙立、真實顛仆於街衢、正直欲入而不能、
賽 59:15 真誠不見、離惡者反受損害、其時主鑒觀、見無公義、則甚不悅、
<h2> 拯救獨自主出
</h2>
賽 59:16 主見無人 援、並無中保、 中保或作護者則甚異之、乃自以聖臂、施行拯救、自用己義、廣為扶持、
賽 59:17 以仁義為甲服之、以拯救為盔戴於首、以復仇為衣衣之、以熱中為袍被之、
賽 59:18 循人之作為以施報、震怒仇人、報復敵人、諸島之民、皆加之報應、
賽 59:19 其時由西者必敬畏主之名、由東者必敬畏主之榮、敵人既來、勢如江河氾濫、主之神必逐之、
<h2> 救主降臨踐約
</h2>
賽 59:20 必有贖者、 贖者或作救主為<u>郇</u>為<u>雅各</u>族悔罪之人而來、此乃主所言、
賽 59:21 主曰、我所賦爾之神、所傳於爾口之言、必使之不離爾口、與爾子孫之口、及爾後裔之口、自今直至永遠、此我與斯民所立之約、此乃主所言、
賽 60:1 <h2>教會之光普照萬民萬民咸來歸誠</h2> 爾起而發光、爾之光明已臨、主之榮光燭照於爾、
賽 60:2 幽暗蒙地、晦冥掩蔽萬民、惟爾蒙主光照、主之榮光、彰顯於爾、
賽 60:3 列民必倚爾之光以行、列王必賴爾燭照之明以往、
賽 60:4 爾舉目四顧、見眾聚集來歸爾、爾子來自遠方、爾女人將提抱而至、
賽 60:5 時、爾見此而喜、爾心亦驚異、亦歡暢、緣滄海之珍寶、俱歸於爾、列國之貨財、為爾所得、
賽 60:6 群駝遍於爾境、<u>米甸</u> <u>以法</u>之獨峰駝、亦遍於爾境、<u>示巴</u>之眾、咸攜金與乳香而來、頌美主之德、
賽 60:7 <u>基達</u>群羊、必集於爾中、<u>尼拜約</u>牡綿羊、供爾所用、獻於我祭臺、蒙我悅納、我必榮我榮光之殿、
賽 60:8 此飛集如雲、亦若鴿之歸其巢者誰乎、
賽 60:9 洲島之民、俱瞻望我、<u>他施</u>之舟必先至、攜爾眾子來自遠方、並攜金銀、以奉主爾之天主、以奉加榮於爾之<u>以色列</u>聖主、
賽 60:10 異邦人必建爾城垣、彼之列王必服事爾、蓋我既震怒責爾、今必施恩矜恤爾、
賽 60:11 爾門恆啟、晝夜不閉、因有人常攜列邦之貨財而來、並引其列王偕來、 因有人常攜列邦之貨財而來並引其列王偕來或作因列國之貨財運入爾中其列王率僕從亦恆至於爾
賽 60:12 凡不事爾之民與國必滅、其邦盡亡、
賽 60:13 <u>利巴嫩</u>之佳木、如柏木杉木黃楊、運至爾中、以飾我聖所之地、我必榮我駐蹕 駐蹕或作置足之處、
賽 60:14 昔暴虐爾者、其子孫必鞠躬就爾、藐視爾者、必俯伏於爾足下、必稱爾為耶和華之邑、為<u>以色列</u>聖主之<u>郇</u>城、
<h2> 艱難之後受福無疆
</h2>
賽 60:15 爾昔見棄被惡、無人經歷於爾中、今而後我使爾永為華美、為人所悅、至於萬代、
賽 60:16 爾得列國與諸王之貨財、 貨財或作供養若嬰得乳、使爾知我耶和華乃爾之救主、贖爾者乃<u>雅各</u>全能之主、
賽 60:17 我將賜 賜原文作攜下同金以代銅、賜鐵以代石、使和平治理爾、使公義統轄爾、
賽 60:18 強暴之事、不聞於爾地、殘刻損害之事、不聞於爾境、爾必稱爾垣為拯救之垣、稱爾門為頌美之門、
賽 60:19 晝無庸日為爾之光、夜無需月光照爾、有主永為爾之光、爾之天主為爾之榮、
賽 60:20 爾之日不復入、爾之月不復虧、蓋主永為爾之光、爾悲哀之日已畢、
賽 60:21 爾之居民悉為義人、永得地為業、我栽培之、我手創造之、彰顯我榮、
賽 60:22 丁稀之家、必增千倍、微弱之族、必成強國、屆期、我耶和華必速成之、
賽 61:1 <h2>論受膏者之職</h2>  受膏者曰、主天主之神感我、主以膏沐我、使我傳福音於貧者、遣我以醫傷心者、告被擄者必得釋、報被囚者必出囹圄、
賽 61:2 宣告主之禧年、及我天主復仇之日、慰藉凡悲哀者、
賽 61:3 賜華冠於<u>郇</u>邑悲哀之民、以代灰塵、賜喜樂之膏、以代悲哀、賜華服、以代煩惱、俾得稱為蒙福者、 蒙福者或作有義者發旺若橡樹、被主栽培、彰顯主之榮、
賽 61:4 日久頹毀之處、必復築之、自古荒蕪之所、必復建之、累代傾圮荒涼之邑、必復新之、
<h2> 信道者必享純嘏
</h2>
賽 61:5 外邦人起、牧爾群羊、異邦人將為爾耕田、修葡萄園、
賽 61:6 爾曹必稱為主之祭司、人稱爾為奉事我天主者、必享異邦人之貨財、異邦人之榮、 榮或作富有必為爾所得、
賽 61:7 爾將倍得賞賚、償爾羞辱、必得福為分、因而歡樂、以補所受之辱、在故土倍得產業、永享安樂、
賽 61:8 蓋我耶和華愛公義、惡刼奪不義之事、 惡刼奪不義之事或作刼奪而獻火焚祭為我所惡必以誠實報民之所為、且與之立永約、
賽 61:9 其苗裔必名揚列邦、其子孫之在萬國亦然、凡見之者、必識為蒙主賜福之族、○
賽 61:10 民曰、我因主欣喜、我心因我天主歡樂、蓋天主以拯救為衣衣我、以福祉 福祉或作仁義下同為袍被我、使我若新娶者冠以華冠、若新婦飾以寶物、
賽 61:11 主天主在萬民前、使福祉 福祉或作善義榮耀、萌生暢達、如地產百卉、如園萌菜蔬、
賽 62:1 <h2>先知為聖會切禱欲彼得救</h2> 我為<u>郇</u>不自靜默、為<u>耶路撒冷</u>祈禱不息、迨其福祉發如光輝、救恩耀如明燈、 明燈或作已燃之火炬
<h2> 歷言主所應許者
</h2>
賽 62:2 列民將瞻爾之福祉、諸王將觀爾之榮耀、爾必得新名為主口所稱、
賽 62:3 爾必如華冠在主之手、如王冕在爾天主之掌、
賽 62:4 人不復稱爾被棄者、爾地不復稱為荒蕪、必稱為主所悅者、爾地必稱為有居民者、如婦得夫、蓋主必悅爾、爾地復有居民、如婦得夫、
賽 62:5 爾之民必復與爾聯合、 必復與爾聯合原文作必復娶爾如壯男與所娶之處女聯合然、爾之天主必因爾歡樂、如新娶者因新婦歡樂然、
<h2> 勉人籲主無間俟聖會普建於世
</h2>
賽 62:6 <u>耶路撒冷</u>歟、我於爾城上、已置守望者、使之終日終夜不緘默、凡爾曹籲主者、毋靜默、
賽 62:7 毋靜默、必切切籲主、直至主建<u>耶路撒冷</u>、使為天下所頌美、
賽 62:8 主指己之右手及大能之臂誓曰、我不復使爾之五榖、為爾敵所食、不復使爾勤勞而得之酒、為異邦人所飲、
賽 62:9 必使收穫者自食之、因而頌美我、使斂葡萄 作酒者、自飲之於我聖所之院宇、○
<h2> 傳示萬民救主臨格當先開路
</h2>
賽 62:10 爾曹當由門經行經行、為民備道、將路途修築修築、盡除其石、為列國樹纛、
賽 62:11 主宣告地極曰、當告<u>郇</u>邑云、爾之救主來臨、賞賚偕之至、事功在其前、
賽 62:12 人必稱爾民為聖民、主所贖者、稱爾為復選不棄之邑、
賽 63:1 <h2>救主臨格大勝諸敵</h2> 此來自<u>以東</u>衣紅衣、來自<u>波斯拉</u>衣麗服、具大力、威烈而來者誰乎、 主曰、乃我也、我言仁義、 我言仁義或作我應許救恩有大力能以救民、
賽 63:2 民曰、爾衣甚紅、爾服與踐葡萄於壓酒處者無異、何歟、
賽 63:3 主曰、我獨踐葡萄於壓酒處、萬民中無人偕我、我震怒以踐踏之、施威以蹂躪之、其血濺於我衣、污染我服、
賽 63:4 蓋復仇之日、已在我心、贖我民之時已屆矣、
賽 63:5 我見無人輔助、無人扶持、甚為奇異、故自以臂施行拯救、施威自為扶持、
賽 63:6 震怒踐踏異邦人、施威使之沈醉、使其血流於地、○
<h2> 民屢蒙恩卻仍違逆乃受懲罰
</h2>
賽 63:7 我讚主之仁慈、頌揚主、因主大施矜憫、發仁慈、恩待我儕、施洪恩於<u>以色列</u>族、
賽 63:8 蓋主曾曰、彼乃我民我子、必不違逆、 必不違逆或作必不行詭詐如是、主為其救主、
賽 63:9 彼遭患難、主亦憂戚、使當前之使者拯救之、發慈愛矜恤以贖之、在古昔之時、恆提攜之、保抱之、
賽 63:10 惟彼悖逆、使主之聖神懷憂、主則視之如敵而攻擊之、
<h2> 追憶昔恩
</h2>
賽 63:11 民乃憶古昔、憶<u>摩西</u>、曰、昔主導其民、及牧其民 民原文作羊者自海而來、於今安在、昔主賦畀聖神於民、於今安在、
賽 63:12 其時主以榮臂、援<u>摩西</u>右手、前往導引、於民前中分海水、大顯其名、永世不替、
賽 63:13 導民涉深淵、如馬行曠野、俾不至於顛蹶、
賽 63:14 主之神使之得綏安、如群蓄之下平原、主歟、如是導民、大顯榮名、
<h2> 難中籲主自言先祖莫之能救
</h2>
賽 63:15 今求主自天垂顧、自主至聖榮光之居所俯視、主之熱中、及主之大能於今安在、主之仁慈矜憫、向我止而不施、
賽 63:16 主乃我父、<u>亞伯拉罕</u>不知我、<u>以色列</u>不識我、惟主乃我父、自古為我救贖之主、此主之名也、 自古為我救贖之主此主之名也或作自古以來主為主之名恆救贖我
賽 63:17 主歟、何任我迷失主之道、何聽我剛愎我心、不敬畏主、求主為主之僕、為主所選之支派、復加眷顧、
賽 63:18 主之聖民得業未久、我敵蹂躪主之聖所、
賽 63:19 我儕似未經主治理、似未歸主之名、
賽 64:1 <h2>求主臨格彰顯大威</h2> 願主裂天而降、願山嶽震動於主前、
賽 64:2 使主之仇敵知主之名、使列邦戰慄於主前、如火焚枯柴、如火使水騰沸、
賽 64:3 昔主行可畏之事、出我望外、降臨自天、山嶽震動於主前、
賽 64:4 自亙古以來、人未聽焉、耳未曾聞、目未曾睹、在主之外、有何神能為望之者行主所行之事、
賽 64:5 歡然為善、行主道並念主者、主以恩迎接之、惟我犯罪、故主震怒、如此之景象已久、我尚能得救乎、
<h2> 自認己惡
</h2>
賽 64:6 我儕皆如不潔之人、所視為善義、悉如污穢之衣、我儕衰枯、猶如落葉、我儕之罪愆逐我、如被風飄、
賽 64:7 籲主名者無人、盡意賴主 盡意賴主或作奮勉恃主者無人、主掩面不顧我、緣我罪愆、主使我消亡、
賽 64:8 主歟、主仍為我父、我儕為泥、主為陶人、皆為主手所造、
<h2> 歷述苦境
</h2>
賽 64:9 主歟、莫震怒過甚、莫永記念罪愆、求主垂顧、我儕悉主之民、
賽 64:10 主之聖邑荒涼、<u>郇</u>城荒蕪、<u>耶路撒冷</u>已成邱墟、
賽 64:11 至聖榮華之殿、即我列祖頌美主之所、被火焚燬、我所羨慕之美地、盡屬荒涼、
賽 64:12 主歟、事有若是、主猶自忍乎、主猶緘默、使我受苦至極乎、
賽 65:1 <h2>招異邦人歸正</h2>  主曰、素未求我者、我亦使之得我、 我亦使之得我或作我亦為其所問素未尋我者、我亦使之遇我、素未籲 籲或作歸我名之民、我亦告之曰、我在此、我在此、
賽 65:2 行惡道、徇私意、悖逆之民、我終日舉手招之、
<h2> <u>猶大</u>人弗信主道行惡崇邪因而見棄
</h2>
賽 65:3 斯民於我前、恆干我怒、獻祭於園囿、焚香於磚臺、
賽 65:4 居於塚墓、宿於密處、食豕肉、以可憎之物為羹、盛於器皿、
賽 65:5 彼告人曰、當遠避、勿近我、因我較爾為潔、 主曰、斯事 斯事或作斯人若煙於我鼻中、如火終日炎燒、
賽 65:6 此事悉錄於我前、我將不復靜默、我將施報、必報其身、
賽 65:7 主曰、爾之罪愆、與爾列祖之罪愆、皆因在山焚香、在岡褻瀆我、我必先度其所行而施報、
<h2> 猶有遺民得救
</h2>
賽 65:8 主如是云、葡萄果有汁、人皆曰、勿壞之、蓋美在其中、我緣我僕之故、不盡殲滅亦若是、
賽 65:9 我將自<u>雅各</u>中攜數苗裔出、自<u>猶大</u>中攜數人出、可得我聖山為業、我之選民必得其地為業、我之僕必居之焉、
賽 65:10 <u>沙崙</u>必為牧羊之地、<u>亞割</u>谷必為牛群蹲臥之處、皆尋求我之民所得、
賽 65:11 惟爾曹遠棄我、忘我聖山、為<u>迦得</u>  迦得即司命神列案供奉、為<u>米尼</u>  米尼即司數神以酒灌奠者、
賽 65:12 我命定爾為鋒刃所殺、屈身被戮、因我召爾、爾不應、我有言、 我有言或作我誨爾爾不聽、行我所惡者、 行我所惡者或作行惡於我前擇我所不悅者、
<h2> 惡者受禍善者得福
</h2>
賽 65:13 緣此主天主如是云、我僕得食、惟爾饑餓、我僕得飲、惟爾煩渴、我僕喜樂、惟爾愧怍、
賽 65:14 我僕心暢謳歌、惟爾心憂哀哭、
賽 65:15 爾曹必遺惡名、蒙我選者、指以詛咒、主天主將殲滅爾、以新名賜於其僕、
賽 65:16 凡在斯地、為己求福者、必向真實之天主求福、凡在斯地發誓者、必指真實之天主發誓、蓋前災悉忘、隱於我之目前、
<h2> 更新萬物
</h2>
賽 65:17 我造新天新地、昔所有者、不復記誌、不復戀之於心、
<h2> 新<u>耶路撒冷</u>福祉無疆
</h2>
賽 65:18 爾當因我所造者、永遠歡欣喜樂、我造<u>耶路撒冷</u>、使人欣喜、造其居民、令人歡忭、
賽 65:19 我為<u>耶路撒冷</u>歡樂、為我民欣喜、哭泣與哀號之聲、不復聞其中、
賽 65:20 在彼無數日夭亡之嬰兒、亦無老者不盡其壽、百歲死者、仍以為幼、壽至百歲而死者、猶以為被詛之罪人 夭亡、
賽 65:21 彼建宅第、自居其中、植葡萄園、自食其果、
賽 65:22 彼所建者、他人不得居、彼所植者、他人不得食、我民之壽、必如樹之壽、我之選民、必永享己手勞碌而得者、
賽 65:23 凡其所為者必不徒勞、所生子女必不夭亡、皆蒙我賜福之人、凡其所生者亦若是、 凡其所生者亦若是或作凡其所生者與之同在
賽 65:24 彼尚未祈、我已允之、彼適禱告、 彼適禱告原文作彼言未畢我已聽之、
賽 65:25 狼與羔同食、獅囓草如牛、蛇以塵為食、遍我聖山、不傷人、不害人、此乃主所言、
賽 66:1 <h2>主雖威滿天地仍欲人奉以謙卑</h2> 主如是云、天乃我之寶座、地乃我之足凳、爾曹可為我建何殿、我駐蹕之所、可在何地、
賽 66:2 主曰、此諸物皆我手所造、此諸物皆我使有、凡困苦者、心憂傷者、敬畏我名者、我必眷顧、
賽 66:3 惟不信我者、宰牛不異 不異或作亦復下同殺人、宰羊不異斷犬項、獻素祭不異獻豕血、焚香不異頌偶像、彼樂從己道、心悅可憎之事、
賽 66:4 我亦必特降之以災、以彼所懼者加諸其身、緣我召彼、無人應、我有言、 我有言或作我誨彼無人聽、行我所惡者、 行我所惡者或作行惡於我前擇我所不悅者、○
<h2> 敬主者受憾毋憂賞罰在主
</h2>
賽 66:5 爾曹畏主命者、當聽主言、爾兄弟憾爾、緣我名而棄爾、曰、願主彰顯榮光、使我儕得見爾之欣喜、彼如此言、必至蒙羞、 曰願主彰顯榮光使我儕得見爾之欣喜彼如此言必至蒙羞或作自言以此歸榮於我我必使爾欣喜使彼愧怍
賽 66:6 諠譁之聲、自城而來、有聲自殿出、乃主之聲、將報復其敵、
<h2> <u>郇</u>忽振興勢甚奇異
</h2>
賽 66:7 <u>郇</u>邑如婦、未覺產苦、已分娩、未曾劬勞、已生男子、
賽 66:8 國豈能一日而立、民豈能一時而聚、然<u>郇</u>邑忽得居民、若婦劬勞產子、若是之事、孰嘗聞之、孰嘗見之、
賽 66:9 主曰、我既使之臨產、豈不使之產子乎、爾天主曰、我既使之臨產、豈復禁胎不生乎、
<h2> <u>耶路撒冷</u>得榮光信者可以同樂
</h2>
賽 66:10 爾曹愛<u>耶路撒冷</u>者、當與之同樂、為之欣喜、凡爾昔為<u>耶路撒冷</u>悲哀者、今當與之共歡喜、
賽 66:11 <u>耶路撒冷</u>深受慰藉、大得榮光、爾亦足以同享歡暢、若嬰兒之得乳哺、 原文作使爾享其慰藉之乳而飽哺其榮光之盛而樂
賽 66:12 主如是云、我賜彼以平康、廣若江河、使獲諸國之貨財、若巨川之氾濫、爾曹必得而享之、若嬰兒之得乳、必抱於懷、加於膝、
賽 66:13 爾曹必蒙我慰藉、如人受母之慰藉、爾曹必在<u>耶路撒冷</u>得慰藉、
賽 66:14 爾曹見此、心必歡暢、筋骨堅固、若百卉之葱蘢、主之大能、為主之僕所知、主必震怒仇敵、 主之大能為主之僕所知主必震怒仇敵或作人必知主施展大能庇祐其僕又震怒其敵
<h2> 主赫然顯威懲罰世人
</h2>
賽 66:15 因主降臨於火、主之輦迅如颶風、震怒有如烈火、譴責仇敵、以烈焰焚燬、
賽 66:16 蓋主將行刑、以火以刃、懲罰凡有血氣者、遭主戮者甚多、
賽 66:17 凡在園自潔自別、以拜在中所設之偶像、食豕肉與鼠、及他可憎之物者、此種人皆必滅亡、此乃主所言、
<h2> 萬民萬族咸來歸主成為聖會
</h2>
賽 66:18 我知其作為思念、 時將至、我將聚集萬民萬族、或來瞻我之榮光、
賽 66:19 我於其中將施異跡、使脫逃者往列邦、即<u>他施</u>、<u>普勒</u>、有善張弓者之<u>路得</u>、並<u>土巴</u>、<u>雅完</u>、及素未聞我名、未見我榮之遼遠諸島、彼將宣我榮於列邦、
賽 66:20 主曰、彼將攜爾兄弟、自列邦而歸、使之乘馬、或車、或肩與、或騾、或駝、至我聖山<u>耶路撒冷</u>、以為禮物獻於我、猶如<u>以色列</u>人盛禮物於潔器、奉至我殿、
賽 66:21 主曰、我自其中選人為祭司、為<u>利未</u>人、
賽 66:22 我所將造之新天新地、常存於我前、爾之苗裔、與爾名號常存亦若是、此乃主所言、
賽 66:23 主曰、每值月朔、安息日、凡有血氣者、必至而叩拜我前、
<h2> 必親見惡人遭報
</h2>
賽 66:24 人將出而觀悖逆我者之屍、其蟲不死、其火不滅、為凡有血氣者所憎惡、
耶 1:1 <h2>記<u>耶利米</u>奉召為先知始於何年</h2> <u>便雅憫</u>地、<u>亞拿突</u>邑之祭司中、<u>希勒家</u>子<u>耶利米</u>、 得主默示述預言、其言記於左、
耶 1:2 <u>猶大</u>王<u>亞們</u>子<u>約西亞</u>在位十三年、<u>耶利米</u>始得主之默示、
耶 1:3 <u>猶大</u>王<u>約西亞</u>子<u>約雅敬</u>在位時亦得默示、得默示直至<u>約西亞</u>子<u>西底家</u>在位十一年之終、是年五月、<u>耶路撒冷</u>民被擄、
耶 1:4 <u>耶利米</u>曰、主有言諭我曰、
耶 1:5 我未造爾於胎、我已知爾、爾未出母腹、我已區別爾、立爾為列邦之先知、
耶 1:6 我曰、主天主歟、我年幼小、不知所當言、
耶 1:7 主諭我曰、爾勿言我幼小、我遣爾何往、爾當前往、我命爾何言、爾當宣傳、
耶 1:8 勿畏於其前、蓋我護祐爾、拯救爾、此乃主所言、
耶 1:9 主伸手捫我口、諭我曰、我以我命置於爾口、
耶 1:10 我今日設爾為先知、預言萬國萬邦之事、預言拔除、拆毀、滅亡、傾覆、建造、栽植、
<h2> <u>耶利米</u>得默示見杏枝沸釜為預兆
</h2>
耶 1:11 主有言諭我曰、<u>耶利米</u>、爾觀何物、我曰、我觀杏樹枝、  按希伯來言杏樹與作事迅速語音相同因猶大地杏樹開花最早之故
耶 1:12 主諭我曰、爾觀者是也、我將速成我言、
耶 1:13 主復有言諭我曰、爾觀何物、曰、我觀沸釜、其釜北向、 其釜北向或作釜氣自北而至
<h2> 預言<u>猶大</u>必遭重災
</h2>
耶 1:14 主諭我曰、禍自北出、臨斯地之一切居民、
耶 1:15 我必召北方列國之諸族咸至、各立其座於<u>耶路撒冷</u>邑門、環攻<u>耶路撒冷</u>之城垣、及<u>猶大</u>諸邑、此乃主所言、
耶 1:16 斯民棄我、為他神 他神或作異邦之神下同焚香、崇拜己手所作者、肆行惡事、故我擬定必加之懲罰、
<h2> 主許<u>耶利米</u>必加保護勉其坦然無懼
</h2>
耶 1:17 惟爾束腰、勃然而興、以我所命爾者盡告之、勿於其前畏懼、恐我使爾膽怯其前、
耶 1:18 我今日使爾在通國、在<u>猶大</u>王公祭司庶民前、若鞏固之城、若鐵柱銅垣、
耶 1:19 彼雖攻爾、必不能勝、蓋我護祐爾、拯救爾、此乃主所言、
耶 2:1 <h2>斥<u>猶大</u>人悖逆負恩</h2> 主有言諭我曰、
耶 2:2 爾往哉、向<u>耶路撒冷</u>居民、大聲宣告曰、主如是云、我憶爾幼時從我在野、無人耕種之地、當時爾慕我、愛我、如新婦之愛新娶者、 當時爾慕我愛我如新婦之愛新娶者或作當時我施恩於爾愛爾如新婦
耶 2:3 其時<u>以色列</u>於主前為聖、視若初熟之實、凡吞之者、無不獲罪、必遭禍患、此乃主所言、
耶 2:4 <u>雅各</u>族<u>以色列</u>族之諸家、爾曹當聽主言、
耶 2:5 主如是云、昔爾列祖遠離我、從虛無之神、行虛誕之事、曾見我有何不義、
耶 2:6 彼不求我、不念我曾引之出<u>伊及</u>、導之過曠野沙漠坎阱之地、旱乾幽暗 幽暗原文作死陰之地、無人經歷無人居處之地、
耶 2:7 我導爾至膏腴之地、得食其果實嘉物、惟爾既入我地、使地染污穢、使我之業為可憎之地、
耶 2:8 祭司不尋我、傳法者不識我、民牧悖逆我、先知託<u>巴力</u> 之名而言、從無益之事、
耶 2:9 故我必譴責爾、亦譴責爾之子孫、此乃主所言、
耶 2:10 爾可往<u>基提</u>海島而觀、可遣人至<u>基達</u>而詳察、見有如是之事否、
<h2> 違棄主其惡無匹
</h2>
耶 2:11 列邦之神、雖非天主、豈有以此神更易彼神乎、我民竟以無益之神、更易其榮耀之主、
耶 2:12 諸天歟、當以此為奇、甚為怪異、甚為驚駭、此乃主所言、
<h2> 作罪自取災禍
</h2>
耶 2:13 我民作惡二端、我乃活水之源、彼反棄我而自鑿井、其井滲漏、不能存水、
耶 2:14 <u>以色列</u>民豈奴乎、豈家之厮養乎、何為遭遇刼奪、
耶 2:15 兇暴之國向斯民諠譁、若猛獅之咆哮、使其地荒蕪、其邑焚燬、無人居之、
耶 2:16 <u>挪弗</u>人、<u>答比匿</u>人、亦碎爾頭、
耶 2:17 爾自取斯害、因主爾之天主、導爾於途時、爾乃棄之、
耶 2:18 爾今何為往<u>伊及</u>之路、欲飲<u>西曷</u>之水乎、爾何為往<u>亞述</u>之路、欲飲<u>伯拉</u>大河之水乎、
耶 2:19 爾之惡行、使爾受刑、爾之違逆、使爾受譴、爾可知可見爾棄主爾之天主、不敬畏我、必至遭難受苦、此乃主萬有之天主所言、
<h2> 歷數<u>猶大</u>人罪惡
</h2>
耶 2:20 我自昔折爾軛、解爾繩、爾曰、不復犯罪、然仍在各崇岡之上、各茂樹之下、奉事偶像、行若淫婦、
耶 2:21 昔我植爾為嘉葡萄樹、種盡真種、今奚變為壞葡萄樹、枝悉惡劣、
耶 2:22 爾雖以皂莢、多用鹼水洗濯、爾罪之跡、終不能滅、仍露於我前、此乃主所言、
耶 2:23 爾豈可曰、我不染污穢、未從<u>巴力</u>、惟觀爾於谷中所行、當自知所為、爾若足疾之牝駝、狂奔亂馳、
耶 2:24 爾猶如野驢、習於曠野、慾心發動之時吸風、斯際孰能禁之、惟尋之者、無庸勞乏、必可於是月尋得、
耶 2:25 勿使爾足跣口渴、爾曰、勸我徒然、我愛外邦之神、我必從之、
耶 2:26 賊盜被執則慚愧、<u>以色列</u>族、及其君王、侯伯、祭司、先知、慚愧亦若是、
耶 2:27 彼向木曰、爾為我父、向石曰、爾生我、彼向我以背、不向我以面、及至遭難、則曰、求主起而救我、
耶 2:28 爾所作諸神安在、爾遭患難時、何不起而救爾、<u>猶大</u>歟、爾神之數、與爾邑之數相等、
耶 2:29 主曰、爾曹何與我爭辯、爾曹悉悖逆我、
耶 2:30 我責爾子亦徒然、彼不受教、爾刃殺爾諸先知若猛獅殘傷、
耶 2:31 爾曹斯代之人、當聽我言、我於<u>以色列</u>人、豈曾如曠野、豈曾如幽暗之地乎、我民何故言曰、我欲離約束自由、 我欲離約束自由或作我欲飄流不復歸爾、
耶 2:32 處女豈忘其修飾乎、新婦豈忘其麗服乎、惟我民忘我、其日難計 其日難計或作歷時已久矣、
<h2> 文過飾非無益
</h2>
耶 2:33 爾何粉飾爾途、欲求復蒙寵愛乎、爾舉動習慣作惡、
耶 2:34 爾殺無辜之貧者、血跡在爾衣裾、非因遇之於掘垣、乃因 責爾以此諸惡事、
耶 2:35 爾猶曰、我無罪辜、主必向我息怒、因爾自謂未嘗犯罪、我必審鞫爾、 審鞫爾或作懲罰爾
<h2> 必緣所倚蒙羞
</h2>
耶 2:36 爾何為往來甚速、更易爾途、爾恃<u>伊及</u>必致蒙羞、如昔恃<u>亞述</u>而致蒙羞、
耶 2:37 亦必雙手抱頭、自彼而歸、因我已棄爾所恃者、爾不能因之得利、
耶 3:1 <h2>責其拜偶像行邪淫知罪故犯</h2>  主有言諭我曰、人若出妻、遂離之為他人之妻、前夫豈可復娶之乎、如復娶、豈不使地沾染污穢乎、爾從事多神、若婦之與多人行淫、猶思歸我乎、 爾從事多神若婦之與多人行淫猶思歸我乎或作爾雖崇事多神若婦之與多人行淫我仍命爾當歸誠於我此乃主所言、
耶 3:2 爾舉目以望高邱、試觀何處非爾受污之地、爾坐道旁俟人、若<u>亞拉伯</u>人伏於曠野、爾行淫作惡、污穢斯地、
耶 3:3 緣此、甘霖止息、秋雨不降、爾猶靦顏不知恥、有如淫婦、
耶 3:4 爾方稱我為父、爾又曰、我在爾幼時、向爾施愛、
耶 3:5 主必不永懷怒、不常含怒、爾雖有此言、仍竭力行惡、○
<h2> <u>猶大</u>人較<u>以色列</u>人尤惡
</h2>
耶 3:6 <u>約西亞</u>王在位之時、主諭我曰、背叛之<u>以色列</u>所行、爾豈未見乎、彼往各高山上、各茂樹下、崇事偶像、若淫婦行淫、
耶 3:7 彼行此後、我命之曰、爾當歸誠於我、惟彼不從、悖逆之<u>猶大</u>與<u>以色列</u>有若姊妹、此事<u>猶大</u>亦見之、
耶 3:8 背叛之<u>以色列</u>、因行淫為我所逐、予以離書、其妹悖逆之<u>猶大</u>仍不畏懼、亦復行淫、我悉鑒察、
耶 3:9 邪淫妄作、 或作行淫惡名遍聞各處狥慾崇拜木石偶像、污穢斯地、
耶 3:10 <u>以色列</u>妹悖逆之<u>猶大</u>、行此事後、仍不誠心歸我、佯為歸我、此乃主所言、
耶 3:11 主又諭我曰、背叛之<u>以色列</u>、較悖逆之<u>猶大</u>猶顯為善、
<h2> 悔罪歸誠者必復蒙恩寵心受感化恆從主道
</h2>
耶 3:12 爾往北方、宣告此言曰、主云背叛之<u>以色列</u>歸哉、我不復向爾震奴、蓋我以矜憫為懷、不常含忿、此乃主所言、
耶 3:13 惟當自認罪愆、蓋爾違逆主爾之天主、奔馳歧途、在各茂樹下、崇拜他神、不聽我命、此乃主所言、
耶 3:14 主曰、爾曹忤逆之子、歸誠歟、因我乃爾之王、我必收爾歸我、自邑中一人、自族中二人、導至<u>郇</u>城、
耶 3:15 必為爾立合我心之牧人、俾以智慧明哲牧爾、
耶 3:16 主曰、當斯之時、爾必昌熾蕃衍於斯地、人不復題主之約匱、不置於心、不再憶念、不赴其所、不復製造、
耶 3:17 當斯之時、<u>耶路撒冷</u>必稱為主之寶座、列國之民、必因主之名、集於<u>耶路撒冷</u>、不復徇惡心之剛愎、
耶 3:18 當是時<u>猶大</u>族與<u>以色列</u>族同行、來自北方、至我所賜其祖為業之地、
<h2> 罪責<u>以色列</u>召以歸誠<u>以色列</u>自認己罪
</h2>
耶 3:19 我自問曰、我何以視爾為子、何以賜爾美地、列國之民所視為美業者、曰、爾惟稱我為父、勿離棄我、 或作我曾應許曰我必使爾在諸子中極為昌大將萬國所珍愛之美地賜爾為業我曰但欲爾稱我為父勿離棄我
耶 3:20 主曰、<u>以色列</u>族歟、爾曹欺我、若婦失節欺夫、
耶 3:21 <u>以色列</u>人行邪道、忘其主天主、今彼哭泣悲哀之聲、遍聞於童山、
耶 3:22 主曰、爾曹忤逆之子、歸誠歟、我醫爾之忤逆、 民曰、主乃我之天主、我儕歸誠於主、
耶 3:23 望自諸山眾嶺得救乃徒然、<u>以色列</u>得救、惟恃主我之天主、
耶 3:24 我之列祖勤勞所得之羊群牛群、及其子女、自我立國 立國原文作幼時下同以來、悉為可恥者吞噬、
耶 3:25 我儕自立國至今、我儕與列祖獲罪於主、我之天主、不聽主我天主之命、故我若臥於羞辱、恥辱蒙蔽我身、
耶 4:1 <h2>勸<u>以色列</u>歸誠預言列邦亦皆信主</h2> 主曰、<u>以色列</u>歟、如爾歸誠於我、則爾必返故土、如於我前除爾可憎之事、則爾必不復流離、 流離或作被遷徙
耶 4:2 當是時爾必循誠實公平義理指主而誓、列國必恃主為福、恃主為榮、
<h2> 勸<u>猶大</u>人悔改警以欲降重災
</h2>
耶 4:3 主向<u>猶大</u>人及<u>耶路撒冷</u>之民如是云、當開墾土壤、勿播種於荊棘中、
耶 4:4 <u>猶大</u>人、<u>耶路撒冷</u>居民歟、當於主前斷慾潔心、若受割禮、恐因爾所行之惡、我盛怒發如烈火、炎炎焚燒、無人能滅、
耶 4:5 爾曹播告於<u>猶大</u>、宣示於<u>耶路撒冷</u>曰、當吹角於斯地、高聲而呼曰、爾曹聚集、爾我當入鞏固之城、
耶 4:6 樹立大纛而往<u>郇</u>、迅速逃避勿遲延、我必使災害大禍、來自北方、
耶 4:7 猛獅出林、殘賊列國者啟行、已出其所、必使爾地荒蕪、使城邑傾圮、無人居處、
耶 4:8 緣此爾當衣麻、悲哀號哭、蓋主之烈怒不息、猶向我而發、
耶 4:9 主曰、當是時王與侯伯喪膽、祭司恐惶、先知驚駭、
耶 4:10 我 <u>耶利米</u>曰、哀哉、主天主歟、主任人欺斯民及<u>耶路撒冷</u>人曰、爾曹必得平康、今反鋒刃害及生命矣、
耶 4:11 當是時必告斯民及<u>耶路撒冷</u>人曰、炎熇之風、自曠野童山向我民而吹、非為簸揚、非為潔禾、
耶 4:12 我使此風為我而至、較簸揚潔禾之風尤大、今我將審判之、
耶 4:13 敵人如雲而來、車如颶風、馬疾於鷹、我儕敗亡、禍哉禍哉、
耶 4:14 <u>耶路撒冷</u>歟、當洗心除惡、則可得救、爾衷懷妄念、將至何時、
耶 4:15 聲自<u>但</u>地及<u>以法蓮</u>山而至、以報大災、
耶 4:16 當傳示列邦、宣告<u>耶路撒冷</u>曰、圍困城者、來自遠方、大聲諠譁、以攻<u>猶大</u>城邑、
耶 4:17 若守田者四圍而攻之、因<u>猶大</u>民悖逆我、此乃主所言、
耶 4:18 爾之舉動、爾之作為、使爾遭此諸難、爾受困苦災害及於爾心、乃因爾之邪惡、○
<h2> 哀歎<u>猶大</u>遭種種災禍
</h2>
耶 4:19 <u>耶利米</u>曰、我之腑臟、我之腑臟、我心甚痛、心腸哀鳴、不能緘默、蓋我已聞角聲、戰爭喧呼、
耶 4:20 災患之凶報、絡繹不絕、通國已敗、我幕突毀、我帷傾於俄頃、
耶 4:21 我見旗纛、我聞角聲、何時為止、
耶 4:22 主曰、我民愚拙、俱不知我、蒙昧之子、毫無明哲、惟巧於行惡、不知行善、
耶 4:23 先知曰、我觀地、地空虛混亂、觀天、天昏黑無光、
耶 4:24 我觀諸山、皆震動、觀眾嶺、盡搖撼、
耶 4:25 又見無有人矣、空中飛禽悉去、
耶 4:26 見良田荒蕪、其諸城邑傾圮於主前、皆因主之烈怒、
耶 4:27 蓋主如是云、全地必荒蕪、然我不盡滅之、
耶 4:28 因此地必愁慘、在上之天必黑暗、蓋我言已出、我旨已定、必不後悔、不致更易無成、
耶 4:29 因馬卒與執弓之戰士諠譁、舉邑逃遁、入叢林、登山崖、眾邑荒蕪見棄、無人居處、
耶 4:30 爾被毀者、衣絳衣、戴金飾、修容飾目、果何用耶、爾自修飾、實屬徒然、昔戀愛爾者必藐視爾、且索爾生命、
耶 4:31 我聞哀聲、如婦臨產、我聞哀哭之聲、如孕婦初產、即<u>郇</u>之聲、哭泣伸手、曰、禍哉我也、我被殘殺者所害、
耶 5:1 <h2>主降災罰於<u>猶大</u>人</h2> 爾曹遍行<u>耶路撒冷</u>逵衢而細觀、於其街市訪覓、試觀有一人行公義、求誠實否、若有、則我必宥斯邑、
耶 5:2 斯民雖指主而誓、實乃妄誓、
耶 5:3 主歟、主目顧誠實、主責之、彼不哀慟、 彼不哀慟或作彼不覺痛幾乎殲滅之、彼仍不受教、彼顏堅於石、不肯歸誠、
耶 5:4 我自謂彼貧 貧或作賤者流、彼愚昧因不識主之道、不明其天主之法、
耶 5:5 不如我就貴顯人與之語、以為彼必知主之道、明其天主之法、豈知彼亦折軛斷繩、 不受約束、
耶 5:6 故林中之獅必殺之、夤夜之狼必噬之、豹伏其邑外、凡自邑出者、必被噬斃、皆因其罪愆極多、違逆特甚、
<h2> 因行淫
</h2>
耶 5:7 我豈能宥爾、爾子棄我、指虛神而誓、我雖使之發誓行正、 我雖使之發誓行正或作我雖使之果腹彼仍行淫、群集於妓室、
耶 5:8 惟彼夙興、縱欲無度、各貪其鄰之妻、若肥馬鳴嘶、以牡求牝、
耶 5:9 主曰、有若是之事、我豈能不降罰、有若是之民、我豈能不報復、
耶 5:10 惟爾敵人、可登其城垣而毀之、惟勿盡毀、當除其枝條、蓋不屬主也、
<h2> 因不虔誠不敬信主
</h2>
耶 5:11 主曰、<u>以色列</u>族及<u>猶大</u>族負我特甚、
耶 5:12 彼不認主、謂主無有、 自言災害不臨我、不遇鋒刃、不遭饑饉、
耶 5:13 先知所言、非由神感、必顯為空虛若風、彼所遭遇者若此、
耶 5:14 故主萬有之天主如是云、因爾曹有斯言、故我必使我言於爾口為火、使民為薪、焚燬務盡、
耶 5:15 主曰、<u>以色列</u>族歟、我使一族、來自遠方攻爾、為強族、乃古族、爾不識其言、不明其所語、
耶 5:16 其矢囊若已啟之陷阱、彼皆勇士、
耶 5:17 食爾禾稼及餱糧、滅爾子女、食爾牛羊、食爾葡萄及無花果、毀爾所恃鞏固之城、以刃殺爾居民、
耶 5:18 主又曰、當是時、雖如此、我仍不盡滅爾、
<h2> 因違棄主
</h2>
耶 5:19 民若曰、主我之天主、降此諸災於我何故、爾 <u>耶利米</u>則謂之曰、主曰、爾既棄我、於爾地事異邦之神、故必在非爾之地、事異邦之人、
耶 5:20 當傳揚於<u>雅各</u>族、宣示於<u>猶大</u>地、曰、
耶 5:21 爾此愚昧無知之民、有目而不見、有耳而不聞、宜聽斯言、
耶 5:22 主曰、爾豈可不畏我、不戰慄於我前、我定沙為海界、水不得越、波浪奔騰、不能漲溢、洪濤洶湧、不能踰越、
耶 5:23 惟斯民有違背叛逆之心、背我而去、
耶 5:24 其心不自謂曰、我儕當敬畏主我之天主、主隨時賜雨、即春雨秋雨、為我定穡期、永存不廢、
耶 5:25 爾之愆尤、使爾不復獲此益、爾之罪過、使爾不復蒙福、
<h2> 因多行不義
</h2>
耶 5:26 我民中有惡人、若獵鳥者、張網隱伏、備設機械、專務陷人、
耶 5:27 其室中充以詐得之財、若籠之充以鳥、因而強盛富有、
耶 5:28 彼豐腴光潤、作惡過甚、不為孤子伸冤、不使之亨通、 不使之亨通或作所為皆亨通不為貧者辯屈、
耶 5:29 主曰、有若是之事、我豈能不降罰、有若是之民、我豈能不報復、
耶 5:30 國中之惡甚奇、令人驚駭、
<h2> 因先知與祭司朋比為奸
</h2>
耶 5:31 先知傳虛言、祭司賴之掌權、我民以此為悅、及至其終、 主降罰之時、爾將何為、
耶 6:1 <h2>敵必來攻<u>猶大</u></h2> <u>便雅憫</u>人乎、當出<u>耶路撒冷</u>逃避、在<u>提哥亞</u>吹角、在<u>伯哈基琳</u>樹立旗號、因大災大禍自北方而至、
耶 6:2 <u>郇</u>邑 邑原文作女若美麗纖弱之女、我命殲滅、
耶 6:3 牧人必驅其群畜至<u>郇</u>、在<u>郇</u>四周張幕、各在所據之處牧群、
<h2> 敵相勉勵
</h2>
耶 6:4 敵曰、當備戰攻城、我儕當興、乘午時前往而攻、惜哉、日已昃、日影已長、
耶 6:5 可夜間起、前往攻城、毀其宮殿、
<h2> 主命敵攻<u>猶大</u>乃因其罪
</h2>
耶 6:6 萬有之主如是云、爾曹當伐木築壘以攻<u>耶路撒冷</u>、此邑充以強暴、自當受災、
耶 6:7 其邑之邪惡洶洶、若泉水之洶湧、強暴酷虐、聞於其中、殘賊傷害之事、常於我前、
<h2> 先知哀歎<u>猶大</u>人弗聽警教因而受罰
</h2>
耶 6:8 <u>耶路撒冷</u>歟、當受訓迪、否則我心厭棄爾、使爾荒蕪、成為無人居之地、
耶 6:9 萬有之主如是云、敵將擄<u>以色列</u>遺民、若人摘遺留之葡萄、敵人歟、爾可擄之又擄、若摘葡萄者、既摘矣、反手復摘、盛於筐中、
耶 6:10 我可與誰言、而警戒誰、使之聽從、彼塞耳不聽、哂笑主之言、不以為悅、
耶 6:11 故我為主忿怒盈懷、難以含忍、可傾洩於街衢之孩提、及壯士之會、夫妻必被執、老者年邁者亦若是、
耶 6:12 其宅第必為他人所得、其田畝其妻室亦然、我將舉手擊斯地之居民、此乃主所言、
耶 6:13 自老至少、 或作自尊逮卑俱貪戀不義之財、自先知至祭司、 或作先知與祭司俱行詭詐、
耶 6:14 彼輕遽以醫我民之傷云、平康、平康、而無平康、
耶 6:15 彼行可惡之事、知慚愧乎、彼毫不慚愧、不羞恥、故必傾仆於傾仆者之中、我鑒察之時、彼必顛蹶、此乃主所言、
<h2> 弗肯踐履古之善道
</h2>
耶 6:16 主曾如是云、爾曹當立道旁以觀、訪其舊途、何為善道則行之、如是可得平康、惟彼云、我儕不欲行、
耶 6:17 我設守望者、命曰、當聽角聲、惟彼曰、我不欲聞、
耶 6:18 故異邦人、爾曹當聽、斯會之眾、當知斯民所將遭者、
耶 6:19 地歟、聽哉、我必降災於斯民、為其私念之報、緣不從我言、違棄我法、
<h2> 獻祭非誠主弗喜悅
</h2>
耶 6:20 為我自<u>示巴</u>攜乳香、自遠方得至美之菖蒲何為哉、爾之火焚祭、必不見納、爾之他祭品、 他祭品或作平安祭我亦不悅、
耶 6:21 主如是云、我將置窒礙於斯民前、使父子同蹶、友朋同亡、
<h2> 宣示主藉異族重加懲罰
</h2>
耶 6:22 主如是云、有一族自北方而來、大邦之民、勃然而興、自地極而至、
耶 6:23 執弓執戟、殘忍不慈、聲若海濤、<u>郇</u>邑 邑原文作女歟、彼俱乘馬、合若一人、列陣攻爾、
耶 6:24 我儕已聞其風聲、手俱疲弱、 手俱疲弱或作已皆喪膽甚為恐懼、悲痛慘怛、若婦臨產、
耶 6:25 勿往於田、勿行於途、四周皆有仇敵之鋒刃、可驚可懼、
<h2> 謂民因罪遭災宜哀哭悲慘
</h2>
耶 6:26 我民歟、當衣麻輾轉於塵埃、舉哀痛哭、若喪獨子、蓋殘殺毀滅者、忽至而攻我儕、
耶 6:27 主諭先知曰、我使爾於我民中、如驗金者、 如驗金者或作如戍樓如保障使爾考察而知其道途、
耶 6:28 彼皆悖逆特甚、皆讒毀人者、皆若銅若鐵、皆作惡者、
耶 6:29 風箱己焦、鉛錫當因火而消、鍊而又鍊、終屬徒然、惡劣者仍然未除、
耶 6:30 人必稱之為被棄之銀、因主已棄之矣、
耶 7:1 <h2><u>耶利米</u>奉命勸<u>猶大</u>人悔改免被擄至異邦</h2> 主有言諭<u>耶利米</u>曰、
耶 7:2 爾當立於主殿之門、在彼宣告此言曰、凡爾曹<u>猶大</u>人、入此門崇拜主者、當聽主言、
耶 7:3 萬有之主<u>以色列</u>之天主如是云、當更正爾之舉動作為、則我使爾安居斯地、
耶 7:4 有人曰、主之殿、主之殿、主之殿在此、 可望不遭災、此言虛誕、爾勿信 信或作恃之、
耶 7:5 如爾曹更正舉動作為、彼此行義、
耶 7:6 不欺凌遠人與孤寡、不在此地、殺戮無辜、不從他神、以召禍患、
耶 7:7 則我必使爾安居斯地、即我所賜爾祖之地、永世靡暨、
耶 7:8 今爾信無益之虛詞、
耶 7:9 爾攘竊、殺人、行淫、妄誓、焚香以敬<u>巴力</u>、崇事素未識之他神、
耶 7:10 又至為我名而建之殿、 或作又至此殿即為籲我名之所下同立於我前曰、我儕得救、後仍行此可憎之事、此豈可乎、
耶 7:11 為我名而建之殿、爾曹視若盜巢乎、此我已見之矣、此乃主所言、
<h2> 引述<u>示羅</u>舊事以警<u>猶大</u>人言不悔改所恃之聖殿亦必見廢
</h2>
耶 7:12 昔<u>示羅</u>有我殿、我使我名在彼、因我民<u>以色列</u>作惡、我廢棄矣、爾可往觀、
耶 7:13 主曰、爾今作此諸事、我屢 屢原文作每晨警教爾、爾不聽、召爾、爾不應、
耶 7:14 故我必廢棄斯殿、為我名而建者、即爾所恃者、亦必廢棄我所賜爾與爾列祖之處、如昔我在<u>示羅</u>所行者然、
耶 7:15 我必屏棄爾於我前、如屏棄爾兄弟<u>以法蓮</u>族、○
<h2> 因敬他神必受災罰
</h2>
耶 7:16 主諭先知曰、惟爾勿為斯民祈禱、勿為其呼籲禱告、勿切求我、我必不允爾、
耶 7:17 彼在<u>猶大</u>諸邑、及<u>耶路撒冷</u>街衢所行之事、爾豈未見乎、
耶 7:18 子拾薪、父燃火、婦女摶麵作餅、以奉天后、且為他神奠酒、激我震怒、
耶 7:19 主曰、彼豈獨激我怒乎、豈非自激其禍、致滿面蒙羞乎、
耶 7:20 故主天主如是云、我必向此處與此處之人民牲畜、田之一切樹木、及地土所產、傾洩我怒我忿、焚如烈火、永不熄滅、○
<h2> 違道縱慾者所獻之祭主必擯棄
</h2>
耶 7:21 萬有之主<u>以色列</u>之天主如是云、爾之火焚祭、爾可自食其肉、與他祭品 他祭品或作平安祭下同無異、
耶 7:22 昔我導爾列祖出<u>伊及</u>時、我未嘗命之獻火焚祭與他祭品、
耶 7:23 惟命之以此、曰、爾其聽我言、我必為爾之天主、爾將為我之民、遵行我所命爾之道、必可蒙福、
耶 7:24 惟彼不從、不傾耳以聽、竟隨己謀、放縱惡念、剛愎自用、以背向我、不以面向我、
耶 7:25 自爾列祖出<u>伊及</u>之時、迄於今日、我屢 屢原文作每日清晨遣我僕眾先知、以警教爾、
耶 7:26 竟不領命、不傾耳以聽、乃強厥項、行惡甚於其列祖、
耶 7:27 爾 <u>耶利米</u>以此言告之、彼仍不聽爾、爾招之來、彼仍不應爾、
耶 7:28 爾則指之曰、斯民不聽其天主之言、不受訓誨、不言真實、 不言真實原文作真實無有絕於其口○
耶 7:29 惟爾<u>耶路撒冷</u>民、當斷髮而擲之、號哭於童山、蓋主怒斯代、舍而棄之、
耶 7:30 主曰、<u>猶大</u>人行惡於我前、以可惡之物、置於為我名而建之殿、使我殿染以污穢、
耶 7:31 在<u>便欣嫩</u>谷築<u>陀斐特</u>邱壇、以火焚獻子女、此非我所命、未起此意於心、
耶 7:32 緣此主曰、時日將至、斯處不復稱為<u>陀斐特</u> <u>便欣嫩</u>谷、必稱為殺戮谷、死者無地可埋、必埋於<u>陀斐特</u>、
耶 7:33 空中飛鳥、地上走獸、必食斯民之屍、無人驅逐、
耶 7:34 我使<u>猶大</u>諸邑、及<u>耶路撒冷</u>街衢、無欣喜之聲、無歡樂之聲、無新娶者之聲、無新婦之聲、斯地變為荒蕪、
耶 8:1 <h2><u>猶大</u>人死骨生軀必皆遭禍</h2> 主曰、當是時人將以<u>猶大</u>諸王之骨、與其侯伯之骨、祭司之骨、先知之骨、及<u>耶路撒冷</u>居民之骨、悉出其墓、
耶 8:2 擲於地、為日月及天上眾星所照、 或作陳列於日月及天之眾星前日月眾星、即彼昔所愛所奉所向所拜者、其骨不殮不葬、必在地視為糞壤、
耶 8:3 此惡族所遺之餘民、我驅逐之散於各處、在彼惟願死不願生、此乃萬有之主所言、
<h2> 斥其庸愚昏昧怙惡不悛
</h2>
耶 8:4 爾又告之曰、主如是云、人仆不復起乎、人去不復歸乎、
耶 8:5 然則此<u>耶路撒冷</u>之民、違棄我、永不復歸、何故、固執虛假、不願悔改、何故、
耶 8:6 我傾耳細聽、聞彼出言不正、無人悔其惡行曰、我所為何哉、彼各仍奔其道、若馬之臨陣馳驟、
耶 8:7 空中之鶴、 鶴或作慈鳥往來知其期、班鳩與燕與雁、皆知守候當來之時、惟我民不識主之法度、
耶 8:8 爾豈可自誇曰、我儕有智慧、主之律法為我所有、作 律法徒然矣、繕寫 律法徒然矣、
耶 8:9 自稱為智者、必愧怍驚恐而見拘、彼棄主言、焉得為智乎、
<h2> 祭司先知皆行不義靦不知恥
</h2>
耶 8:10 主曰、我必使其妻室歸他人、使其田畝歸他人為業、緣彼自小至大、俱貪不義之財、先知及祭司俱行詭詐、
耶 8:11 彼輕遽醫我民之傷曰、平康、平康、而無平康、
耶 8:12 彼行可惡之事、知慚愧乎、彼毫不慚愧、不羞恥、故必傾仆於傾仆者之中、我鑒察之時、必顛蹶、主言之矣、○
<h2> 警以必受重災
</h2>
耶 8:13 主曰、我必盡滅斯民、葡萄樹必無葡萄、無花果樹必無無花果、枝葉盡枯、我所賜之物、悉使無有、
耶 8:14 先知告民曰、我儕坐此何為、當會集入鞏固之城、在彼默默無言、 默默無言或作淪亡下同我儕獲罪於主我之天主、使我飲苦毒之水、使我默默無言、
耶 8:15 我儕望平康、反遭災害、望得愈之時至、反受驚恐、
耶 8:16 敵馬噴氣、聞自<u>但</u>邑、其駿馬鳴嘶、遍地震動、彼至滅國與其中所有、滅邑與其居民、
耶 8:17 主曰、我必遣蛇與虺、無咒 無咒或作無術可治者、至爾中以噬爾、
耶 8:18 先知曰、我甚憂慼、中心傷悲、何以得慰、
<h2> 悲歎<u>猶大</u>人之苦況
</h2>
耶 8:19 我民哀號之聲、自遠方而來曰、主豈不在<u>郇</u>乎、<u>郇</u>豈無君乎、 主曰、彼何崇拜偶像、及異邦虛無之神、干犯我怒哉、
耶 8:20 民曰、穡時已過、夏日已畢、而我未得拯救、
耶 8:21 先知曰、我民被害、我亦受傷、悲慘驚駭已極、
耶 8:22 在<u>基列</u>豈無良藥、 良藥原文作乳香在彼豈無醫士、我民之傷、何不得愈乎、
耶 9:1 <h2>先知傷悼<u>猶大</u>人獲罪多端</h2> 願我首為水、我目為淚之源、則我為我民中被戮者、晝夜哭泣不止、
耶 9:2 願我在曠野、得有旅邸、則我舍棄我民、離之而去、蓋彼俱為姦淫者、悉屬奸詐之黨、
耶 9:3 主曰、彼逞舌言誑、若張弓發矢、於國中得勢、非以真誠、更端作惡、 更端作惡原文作由惡進惡不識我、
耶 9:4 當謹防鄰里、勿信兄弟、因兄弟相欺、鄰里讒毀、
耶 9:5 各相欺誑、不言真實、舌習言誑、勞勞作惡、
耶 9:6 主 諭先知曰、爾居詭詐人中、因詭詐不願識我、
耶 9:7 故萬有之主如是云、我民若此、我何以處之乎、必陶鎔之、試鍊之、
耶 9:8 其舌若毒箭、 毒箭或作利箭專言詭譎、向人口言平康、心謀殘害、
<h2> 受種種災害
</h2>
耶 9:9 主曰、有若是之事、我豈能不降罰、有若是之民、我豈能不報復、
耶 9:10 先知曰、我為山岡哭泣號咷、為曠野牧原悲哀、緣悉焚燬、無人來往、不聞群畜之鳴、飛鳥走獸、皆已逃亡而散、
耶 9:11 主曰、我必使<u>耶路撒冷</u>成為邱墟、為豺狼 豺狼或作野犬之巢穴、使<u>猶大</u>諸邑荒蕪、無人居處、
<h2> 備嘗苦難乃因棄法違命
</h2>
耶 9:12 誰為智者、能明此事、誰蒙主諭、能宣示國緣何而滅亡、地緣何而焚燬、成如沙漠、無人來往、
耶 9:13 主曰、此因彼棄我所賜之法、不聽我命、不願遵行、
耶 9:14 放縱私欲、傚法其祖、崇拜<u>巴力</u>、
耶 9:15 故萬有之主<u>以色列</u>之天主如是云、我必使斯民食茵蔯、飲苦水、
耶 9:16 必散之於列國、即彼與其祖不識之國、使刃追襲其後、翦滅之殆盡、
<h2> 因受種種災禍宜哭泣悲哀
</h2>
耶 9:17 萬有之主如是云、爾細訪慧女、能謳哀歌者、招之至此、
耶 9:18 使其速至、為我舉哀、使我目下淚、我眼出涕如水、
耶 9:19 哀聲聞自<u>郇</u>曰、哀哉、我遭刼掠、蒙恥特甚、見擄離故土、敵毀我居、
耶 9:20 先知曰、惟爾眾婦、當聽主言、傾耳聽其口之語、當教爾女以舉哀、彼此相誨以謳哀歌、
耶 9:21 因死亡由我牖而進、入我宮室、在逵衢絕孩提、在街市滅壯士、
耶 9:22 爾 <u>耶利米</u>當告之曰、主如是云、人之屍骸、遍偃各處、猶如糞壤於田、亦若 被遺之禾束、在刈者之身後、無人拾之、○
<h2> 勸以毋恃己長宜倚賴主
</h2>
耶 9:23 主如是云、智者勿誇其智、勇者勿誇其勇、富者勿誇其富、
耶 9:24 凡欲誇者、惟可誇其識我、知我乃主施矜憫、行公平、行仁義在地、 自二十三節起或作主如是云智者勿因其智自誇勇者勿因其勇自誇富者勿因其富自誇凡欲自誇者惟可因識我知我乃主施矜憫行公平行仁義在地自誇蓋我以此為悅、此乃主所言、○
<h2> 警<u>猶大</u>人與異邦人必受罰無異
</h2>
耶 9:25 主曰、日將至、我以受割禮者與未受割禮者一並懲罰、
耶 9:26 即罰<u>伊及</u>、<u>猶大</u>、<u>以東</u>、<u>亞捫</u>族、<u>摩押</u>、與凡薙髮之四周、居於曠野者、蓋此諸國之民、皆未受割禮、<u>以色列</u>族心中不潔、如未受割禮、
耶 10:1 <h2>諸偽神斷難比主</h2> <u>以色列</u>族歟、聽主所諭爾之言、
耶 10:2 主如是云、勿傚異邦人之習俗、異邦人雖因天象之兆畏懼、爾勿畏懼、
耶 10:3 蓋異邦人之禮儀虛偽、所敬者乃木、伐於林中、工師以斧製之、
耶 10:4 以金銀飾之、以釘以鎚堅之、使不搖動、
耶 10:5 按鏇法作之、立如巴勒瑪樹、不能言、不能行、藉人肩負、不能降災、亦不能降福、爾勿畏之、
耶 10:6 主歟、無有可比主者、主為至大、施展大能、彰顯大名、
耶 10:7 萬民之王乎、 或作皇皇萬民之主乎孰能不畏主、畏主乃所當然、列邦聖賢、天下萬國、無可比主、
耶 10:8 彼皆愚昧、同為無識、 拜偶像之典章、盡屬虛妄、 所拜者惟木 偶、
耶 10:9 自<u>他施</u>攜擣薄之銀、亦自<u>烏法</u>攜金以飾之、木工銀工作之、衣紫與絳、巧工所織、
耶 10:10 惟耶和華真天主、為永生之天主、永世為王、主赫怒、大地震動、主發忿、列邦莫當、
耶 10:11 爾當如斯告彼曰、非造天地之神、必亡於地、於此天下、
耶 10:12 惟主以其大能、創造大地、以其智慧、奠定宇宙、以其明哲、舒張高天、
耶 10:13 主一發聲、天降大雨、使雲霧自地極而起、使電閃於雨中、使風出於府庫、
耶 10:14 人不明此理、甚為愚魯、匠人必因所製偶像慚愧、蓋所鑄之偶像乃虛偽、內無生氣、
耶 10:15 悉屬虛無、迷妄者所作、受罰之時、俱必滅亡、
耶 10:16 惟<u>雅各</u>循分所崇之天主不若是、乃造萬物、選<u>以色列</u>為其子民、萬有之主其名也、○
<h2> 勸以避將至之災
</h2>
耶 10:17 惟爾受困者、當自國中斂爾貨財 而出、
耶 10:18 主如是云、我必於斯時、驅逐斯國之居民、若以繩 繩或作機絃發石、降之以災、俾其覺悟、
<h2> 哀歎牧者愚昧致幕傾毀
</h2>
耶 10:19 民曰、哀哉、我受殘害、我傷甚重、我自言曰、此我當受之患難、我宜忍之、
耶 10:20 我幕已毀、我繩已斷、我之眾子悉離我而不在、復無人為我張幕立帷、
耶 10:21 因牧者蒙昧、不尋求主、故不能亨通、其群四散、
耶 10:22 風聲至矣、有大震動、自北方而來、使<u>猶大</u>諸邑荒蕪、為豺狼之洞穴、
<h2> 先知哀切禱主
</h2>
耶 10:23 主歟、我知人之道不由乎己、人行於世、不能自定步趨、
耶 10:24 主譴責我、求主寛容、勿加震怒、恐使我歸於無有、
耶 10:25 求主傾洩盛怒於不知主之列邦、與不禱主名之諸族、緣彼吞噬<u>雅各</u>、毀其居處、
耶 11:1 <h2><u>耶利米</u>宣告主約</h2> 主有言諭<u>耶利米</u>曰、
耶 11:2 爾曹當聽斯約之言、告<u>猶大</u>人及<u>耶路撒冷</u>居民、
耶 11:3 謂之曰、主<u>以色列</u>之天主如是云、凡不聽此約言者、必受咒詛、
耶 11:4 昔我導爾祖出<u>伊及</u>如出冶鑪、其時我命之此約曰、當聽我言、凡我所命爾、爾必遵行、則可為我之民、我為爾之天主、
耶 11:5 我與爾祖立誓、賜以流乳與蜜之地、我踐其言、今日之事為證、我 <u>耶利米</u>答曰、主歟、我願如是、
<h2> 斥<u>猶大</u>人弗聽斯約
</h2>
耶 11:6 主又諭我曰、爾於<u>猶大</u>諸邑、及<u>耶路撒冷</u>街衢、宣告斯言曰、此約之言、爾當聽從遵行、
耶 11:7 自我導爾祖出<u>伊及</u>、迄於今日、我屢 屢原文作每晨警教之曰、當聽我言、
耶 11:8 彼不順從、不傾耳以聽、各縱惡欲、剛愎自用、不遵守我所命之約、我已降罰、循約所言、
耶 11:9 主又諭我曰、<u>猶大</u>人及<u>耶路撒冷</u>居民中有叛逆之事、
耶 11:10 彼先祖不肯聽我言、乃效其尤、從他神而事之、<u>以色列</u>族及<u>猶大</u>族、背我與其祖所立之約、
<h2> 預言災罰必降
</h2>
耶 11:11 故主如是云、我必降災其身、使之不能脫免、彼雖籲我、我必不應、
耶 11:12 <u>猶大</u>諸邑及<u>耶路撒冷</u>居民、遭患難之時、必往呼籲諸神、即素焚香以事之者、惟不能救、
耶 11:13 <u>猶大</u>人歟、爾所敬之諸神、其數同與爾邑之數、爾為可恥之物<u>巴力</u>、多立祭壇、焚香 焚香或作獻祭以奉之、其數與<u>耶路撒冷</u>街衢之數無異、
<h2> 主諭<u>耶利米</u>毋為民祈禱
</h2>
耶 11:14 主諭先知曰、爾勿為斯民祈、勿為之籲、勿為之禱、彼遭災時、呼籲我、我不垂聽、
耶 11:15 昔我所悅者、而今既多行邪惡、在我殿何為、所獻之聖胙、豈能除爾所樂作之惡乎、
耶 11:16 昔主稱爾名為油果樹、枝葉茂盛、結果嘉美、今在大諠譁中、燃火焚燬、枝條俱敗、
耶 11:17 萬有之主、昔培植爾、今已擬降爾以災、因<u>以色列</u>族與<u>猶大</u>族行惡、為<u>巴力</u>焚香、干犯我怒、○
<h2> 先知自言己民欲加暗害
</h2>
耶 11:18 先知曰、彼所欲為、主已示我、主既示我、則我悉知、
耶 11:19 其時我若柔順之羔羊、被牽至死地、我尚不知其謀害我、曰、盍滅之、如伐樹而毀其果、絕之於有生者之地、使其名不復記念、
耶 11:20 萬有之主、秉公義判斷、鑒察人之肺腑心懷、我以我之冤屈、訴於主前、望主使我目睹主加之報復、
<h2> 欲害<u>耶利米</u>之<u>亞拿突</u>人必受重報
</h2>
耶 11:21 萬有之主 諭我如是云、<u>亞拿突</u>人欲害爾命、 告爾曰、勿託主之名傳述預言、免爾死於我手云、故我必罰之、使其壯士見殺於刃、彼之子女、饑餓而死、
耶 11:22 a
耶 11:23 <u>亞拿突</u>人受罰之時至、必降之以災、使無孑遺、
耶 12:1 <h2>先知驚異惡人受福後乃知終必受報</h2> 我若與主爭辯、主必顯為至公、雖然、我猶敢與主理論、惡人之道途亨通、奸詐之人平康、何故哉、
耶 12:2 主栽植斯人、使之根深、長而結果、口則附主、心則遠主、
耶 12:3 惟主知我、見我、鑒察我心向主若何、惟彼惡人、願主集之若羊將宰、區別之、以俟殺戮之日、
耶 12:4 斯地哀慘、田野之草枯槁、將至何時、緣斯地居民之惡、走獸飛禽盡滅、彼猶自言曰、我終局若何、彼 <u>耶利米</u>必不得見、
<h2> 主指示<u>耶利米</u>亦必見欺於同族
</h2>
耶 12:5 主曰、爾與徒行者同趨、尚且困憊、焉能與乘馬者角力哉、在平康之地、爾可自恃、爾在<u>約但</u>河濱之茂林、將如之何、
耶 12:6 即爾兄弟宗族、待爾以奸詐、揚聲呼於爾後、雖與爾善言、亦勿信之、○
<h2> 主歎己民放膽為惡自取罪戾
</h2>
耶 12:7 我離我室、遺棄我業、將昔我心所愛者、付於敵手、
耶 12:8 我之子民於我前、若林之獅、向我咆哮、故我恨之、
耶 12:9 我之子民於我前、猶如斑駁之鷙鳥、因此鷙鳥於其四周、一切野獸、俱當群集來噬、
耶 12:10 眾牧人毀我葡萄園、蹂躪我業、使我可悅之業、變為荒蕪曠野、
耶 12:11 使地荒蕪、地荒蕪若哀慘於我前、全地荒蕪、而無人以為意、
耶 12:12 行毀者已至曠野諸童山、自國此極至國彼極、主之刃遍行殺戮、凡有血氣者、不得綏安、
耶 12:13 所種者麥、所穫者蒺藜、雖勞無益、緣主怒震烈、無所收穫、自覺慚愧、○
<h2> 許悔改者得歸故土
</h2>
耶 12:14 主如是云、我所賜我民<u>以色列</u>為業之地、附近之鄰邦俱惡、我必拔之出於故土、亦必救<u>猶大</u>族出於其中、
耶 12:15 拔之之後、我復加以矜憫、使之各歸其業、各歸故土、
耶 12:16 若彼勤學我民之道、以我名而誓云、我指永生主發誓、如昔彼教我民指<u>巴力</u>而誓然、則必得建立於我民中、
耶 12:17 有民不習從、我必拔除之、殲滅之、此乃主所言、
耶 13:1 <h2>以麻帶糜爛表<u>耶路撒冷</u>將敗</h2> 主如是諭我曰、爾購麻帶、勿浸於水、以束於腰、
耶 13:2 我遵主諭、購帶束腰、
耶 13:3 主復有言諭我曰、
耶 13:4 取所購束於腰之帶、起往<u>伯拉</u>河、在彼藏於磐隙、
耶 13:5 我遂往藏之於<u>伯拉</u>河濱、遵主所命、
耶 13:6 歷多日、主諭我曰、爾起往<u>伯拉</u>、將我命爾藏於彼之帶取之、
耶 13:7 我往<u>伯拉</u>河、於所藏之所、掘而取帶、見帶已壞、不適於用、
耶 13:8 主有言諭我曰、
耶 13:9 我即主如是云、<u>猶大</u>及<u>耶路撒冷</u>驕傲已甚、我將敗之、與帶之壞無異、
耶 13:10 此惡劣之民、不願聽我言、放縱情欲、剛愎自用、妄從他神、服事崇拜之、必將似此無用之帶然、
耶 13:11 主曰、帶附人身、如此、我使<u>以色列</u>全族與<u>猶大</u>全族附我、為我之民、得聲名、得稱譽、得榮耀、惟彼不聽、
<h2> 以酒滿革囊為喻言<u>猶大</u>人必足嘗艱苦猶如醉酒勸以及早悔改免受災罰
</h2>
耶 13:12 爾又以斯言告之曰、主<u>以色列</u>之天主如是云、凡瓶 瓶或作革囊下同必盛滿以酒、彼必謂爾曰、我儕豈不知凡瓶必盛滿以酒耶、
耶 13:13 則爾告之曰、主如是云、我必使斯地之眾民、與繼<u>大衛</u>而坐<u>大衛</u>位者、眾祭司、眾先知、及<u>耶路撒冷</u>一切居民、俱如飲滿而醉、
耶 13:14 主曰、我使之彼此互撞而傷、即為父者與為子者、彼此互撞而傷、我不憐、不恤、不憫、必將滅之、
耶 13:15 <u>耶利米</u>曰、爾曹當聽、傾耳而聽、勿狂傲、蓋此乃主所言、
耶 13:16 爾當歸榮於主爾之天主、否則速即幽暗、俾爾顛蹶於晦冥之山、爾望光明、乃變為陰翳、變為昏黑、
耶 13:17 如爾不聽斯言、我因爾狂傲於暗處傷心、我目痛哭流淚、緣主之群眾被擄、○
耶 13:18 當告王與后曰、爾當自卑而坐於下、爾榮美之冕、必自爾首而墮、
耶 13:19 南地諸城俱閉、無人啟之、<u>猶大</u>人被擄、被擄淨盡、
耶 13:20 爾舉目而觀、見敵來自北方、昔所付爾之群眾、即爾至美之群羊、而今安在、
耶 13:21 爾素視為良友者、倘主使彼為首以轄爾、爾尚有何言、爾豈非如婦臨產、痛苦難堪、
<h2> 謂其受災罰因行邪惡故
</h2>
耶 13:22 如爾中心曰、此諸事臨我何故、 則爾當知爾罪甚多、故爾裸體跣足、
耶 13:23 <u>古實</u>人豈能變其膚乎、豹豈能變其斑乎、若能、則爾習於惡者亦能改而行善、
耶 13:24 我必將斯民散之、如草芥飄於曠野之風、
耶 13:25 主曰、此爾所當得之報應、我為爾所定之罪分、因爾忘我、惟虛妄是恃、
耶 13:26 我必揭爾帷裳、以蒙爾首、使爾露醜、
耶 13:27 <u>耶路撒冷</u>歟、爾之姦淫、爾之邪聲、爾可恥之淫行、及爾在山在田所行可憎之事、我已鑒察、爾必受禍、復歷多時、爾猶不得成潔、
耶 14:1 <h2>預言旱災</h2> 主有言論旱乾之事、諭<u>耶利米</u>曰、
耶 14:2 <u>猶大</u>國懷憂、邑民咸憊、伏地哀慘、<u>耶路撒冷</u>號呼、聲聞於上、
耶 14:3 長者遣少者汲水、至井不得水、提其空器、慚愧 慚愧或作惶恐下同蒙首而歸、
耶 14:4 因無雨降於地、土壤乾裂、耕者慚愧蒙首、
耶 14:5 麀產子於野而遺之、因無草故、
耶 14:6 野驢立於童山、吸氣若豺狼、 豺狼或作野犬其目迷眩、因無草故、
<h2> <u>耶利米</u>因此災為民禱主
</h2>
耶 14:7 主歟、我雖屢違背、獲罪於主、我之愆尤、彷彿控我、仍求主為主之名赦宥我、
耶 14:8 主為<u>以色列</u>所仰望、遭難之時、主常拯之、今主在斯地、如客旅、如行人、暫留一宿者然、是何故歟、
耶 14:9 緣何若人驚愕、若英武者不能施救、主歟、爾仍在我間、我仍稱為主之民、求主莫棄我、
<h2> 主不應允
</h2>
耶 14:10 主論斯民如是云、斯民樂於背道、不禁步 於邪途、故我不悅之、必憶其愆尤、罰其罪惡、
耶 14:11 主諭我曰、勿為斯民祈福、
耶 14:12 彼雖禁食、我不聽其呼籲、彼獻火焚祭與禮物、 禮物或作他祭我不悅納、必以鋒刃饑饉疫癘、滅之淨盡、
耶 14:13 我 <u>耶利米</u>曰、哀哉、主天主歟、眾先知曾告斯民曰、爾必不見鋒刃、不遭饑饉、主必使爾於斯地永享平康、
<h2> 偽先知假託主名言未來事必受罰聽其言者亦必受罰
</h2>
耶 14:14 主諭我曰、彼諸先知、假託我名預言、我未嘗遣之、未嘗命之、未嘗諭之、彼以虛偽之默示、卜筮妄誕、及己心之詐譎、傳於爾曹以為預言、
耶 14:15 今主論彼先知如是云、彼託我名預言、我未嘗遣之、彼曰、斯地必無鋒刃饑饉之災、彼先知必因鋒刃饑饉而滅、
耶 14:16 聽其預言之民、必遭鋒刃饑饉之災、屍擲<u>耶路撒冷</u>街衢、無人葬埋、妻室子女皆然、蓋我必循其惡而報之、
<h2> <u>耶利米</u>為己民悲慘哀切禱告
</h2>
耶 14:17 爾以斯言告民曰、我 <u>耶利米</u>目流淚、晝夜不息、緣我民大受折損、其傷甚重、
耶 14:18 我若往於田、則見被刃殺戮者、若入於邑、則見因饑困憊者、先知祭司飄流於地、不知將若之何、 先知祭司飄流於地不知將若之何或作先知祭司飄流於素不識之地
耶 14:19 主豈盡棄<u>猶大</u>乎、主心豈厭惡<u>郇</u>乎、何為擊我、使不能醫治、我望平康而反遭災禍、望得痊愈而反遇驚惶、
耶 14:20 主歟、我獲罪於主、我認己惡、及我列祖之愆、
耶 14:21 求主因主之名勿棄我、勿辱主之榮位、主曾與我立約、求主憶之莫廢、
耶 14:22 異邦人所奉虛無之神、有能降雨者乎、天能自沛甘霖乎、主我之天主歟、能若是者、非主乎、主行此諸事、故我仍仰望主、
耶 15:1 <h2>主棄絕<u>猶大</u>人加之諸災</h2> 主諭我曰、雖<u>摩西</u> <u>撒母耳</u>立於我前、 為斯民祈禱、我心不悅斯民、當驅逐之、離於我前而去、
耶 15:2 如彼問爾曰、我儕可往何處、爾則告之曰、主如是云、當死者就死、當亡於刃者就刃、當饑者就饑、當擄者就擄、
耶 15:3 主又曰、我為之命定四災、刃以殺之、犬以囓之、飛鳥以噬之、野獸以滅之、
耶 15:4 又必使之受凌虐於天下萬邦、皆因<u>猶大</u>王<u>希西家</u>子<u>瑪拿西</u>、所行於<u>耶路撒冷</u>之事、
耶 15:5 <u>耶路撒冷</u>歟、孰矜恤爾、孰慰藉爾、孰問爾安、
耶 15:6 主曰、爾已棄我、背我而去、故我舉手擊爾、殲滅爾、難復矜恤、 難復矜恤原文作我倦於矜恤
耶 15:7 我散之於地上各邑、若以簸簸穀、散其糠秕、殺其兒女、滅我民 之國、彼猶 彼猶或作因彼不悔改其行、
耶 15:8 使其嫠婦較海沙愈眾、使殘暴之人、日中來殺其母子、使之倏然驚駭恐懼、
耶 15:9 生七子之婦、悲哀慘慘、嗟歎難堪、幾乎絕氣、尚在白晝、其日已入、故懷慚抱愧、所遺之民、我必付於其敵之刃、此乃主所言、○
<h2> 先知自言見惡於人蒙主安慰
</h2>
耶 15:10 先知自言曰、哀哉、我母何為生我、通國之人攻我、而與我爭、我未貸金於人、人亦未貸金於我、而人莫不詛我、
耶 15:11 主曰、我必釋爾、 我必釋爾又作我必使爾強健必使爾得福、在患難之時、在災害之日、必使敵人善待爾、
<h2> 言必降災於彼
</h2>
耶 15:12 北方之鐵與銅、豈能折斷、
耶 15:13 我必使爾家貲貨財、為人所刼掠、分毫不償、皆因在爾四境、罪惡眾多、
耶 15:14 亦使爾隨敵往爾所未識之地、因我震怒如火之燃、攻爾如焚、○
<h2> 先知禱主
</h2>
耶 15:15 先知禱曰、主無所不知、求主記念我、眷顧我、為我復仇於逼迫我之人、勿因恆忍、使我滅亡、我緣主故、受人凌辱、主所知也、
耶 15:16 主萬有之天主歟、我稱為主之僕、我得主之言、則味之若食、 則味之若食或作則視如飲食原文作則食之主之言、使我心欣喜歡樂、
耶 15:17 我未曾坐於嬉笑者之會、與之同樂、因蒙主之感而獨坐、使我愁煩盈懷、
耶 15:18 我之痛楚、恆久不息、我之創傷甚危、不得醫痊何故、主使我失望、若人望得水、而泉源忽竭、
<h2> 主許以賜恩
</h2>
耶 15:19 主如是云、如爾歸誠、則我使爾歸、立於我前、如爾能以善別於惡、則可代我傳言、 則可代我傳言原文作則可成如我口彼當歸爾、爾勿歸彼、
耶 15:20 我必使爾在斯民間、若鞏固之銅墻、彼雖攻爾、必不勝爾、因我必祐護爾、以拯救爾、此乃主所言、
耶 15:21 必救爾贖爾、脫於惡者暴者之手、
耶 16:1 <h2>主諭<u>耶利米</u>毋娶妻毋弔喪母赴筵以示斯土必滅</h2> 主有言諭我曰、
耶 16:2 爾於斯處、勿娶妻生子女、
耶 16:3 主如是云、斯處斯地所生之子女、及產之之母、與生之之父、
耶 16:4 皆必遭疫癘而死、無人哀哭、無人葬埋、必若糞土在地、亦有亡於鋒刃、死於饑饉、空中飛鳥、地上走獸、食其屍骸、
耶 16:5 主如是云、必入喪家、勿往哀哭弔唁、我不使斯民復享平康、不復施恩惠、發憐憫、此乃主所言、
耶 16:6 無論大小、皆死於此地、無人葬埋、人不為其哀哭、不為其割身、不為其薙髮、
耶 16:7 人有喪、無人為之設席以弔唁、人喪父或喪母、無人飲之酒以慰藉、
耶 16:8 筵宴之家、爾亦勿入、與之同席飲食、
耶 16:9 萬有之主<u>以色列</u>之天主如是云、爾曹在世之時、我必使斯地、復無欣喜之聲、歡樂之聲、新娶者之聲、新婦之聲、此爾目睹、
耶 16:10 爾以此諸言告民、彼如問爾曰、主言必降此大災於我何故、我有何愆尤、干犯何罪於主我之天主前、
<h2> 因斯民較其列祖尤惡
</h2>
耶 16:11 爾則告之曰、主云、因爾列祖違棄我、從他神、奉事崇拜、棄我不守我法、
耶 16:12 爾行惡較祖尤甚、各縱惡慾、剛愎自用、不願聽我、
耶 16:13 故我驅逐爾出斯地、至爾與爾祖所未識之地、爾在彼、晝夜服事他神、我不向爾施矜恤、
<h2> 日後<u>以色列</u>人必得出擄至之處仍歸故土
</h2>
耶 16:14 主曰、雖然、其日將至、人指我而誓、不復言主導<u>以色列</u>出<u>伊及</u>、
耶 16:15 乃言主導<u>以色列</u>出北方、及所驅至之諸邦、蓋我必使斯民返歸故土、即昔我所賜其列祖之地、
耶 16:16 主曰、我必遣漁人眾多、使漁之、後必遣獵夫眾多、使獵之、自諸嶺諸山及諸磐穴、
耶 16:17 彼之諸途、我目鑒察、不隱於我、彼之愆尤、不匿我目前、
<h2> 先必罰其拜偶像之罪
</h2>
耶 16:18 彼之愆尤罪惡加增、我必先懲罰之、因彼污穢我地、以可憎之偶像、與可惡之事、充於我土、 我土原文作我業○
<h2> 列邦人將必歸誠自言所崇之神皆妄誕無益
</h2>
耶 16:19 先知曰、主歟、主賜我以力、護我如鞏固之城、我遇難之日、就主蒙庇、異邦人自地極而來、歸誠於主、曰、我祖所承受 於古、皆浮偽虛無、毫無裨益、
耶 16:20 人豈可造神 視為主乎、彼果非主也、
耶 16:21 主曰、當是時、我以我能我力顯示於彼、俾知我名乃主、
耶 17:1 <h2><u>猶大</u>人必因罪見擄</h2> <u>猶大</u>之罪、錄以鐵筆、及金剛之錐、又銘於其心、及其祭壇之角、
耶 17:2 其諸祭壇、及其亞舍拉、 亞舍拉或作木偶於茂樹之下、及高岡之上、其子憶之、 或作彼思慕其祭壇及其亞舍拉於茂樹之下及高岡之上猶如思慕其子
耶 17:3 田間我山歟、於爾四境有邱壇、我因此罪、使爾貲財及諸寶物、俱被刼掠、
耶 17:4 因爾所行、必失我所賜爾之地、我必使爾在爾未識之地、服事敵人、因爾干犯我怒、若火之燃、永焚不滅、○
<h2> 悖主賴人者禍矣
</h2>
耶 17:5 主如是云、凡人心棄我、 我原文作主倚恃人、倚恃肉體者、 倚恃肉體者原文作以肉體為其臂者斯人有禍、
耶 17:6 必如焭獨人在曠野、不見福降、 或作必如杜松生於曠野不見雨澤居於沙漠旱乾之處、無人居之滷地、
<h2> 賴主者福矣
</h2>
耶 17:7 凡倚恃我、 我原文作主惟我 我原文作主是賴、斯人有福、
耶 17:8 必如樹木栽於水旁、根延河畔、不見炎熱、其葉青葱、乾旱之年、無所憂慮、結果不息、○
<h2> 人心詭詐難逃主鑒
</h2>
耶 17:9 人心較萬物詭譎、甚為不善、難以測度、
耶 17:10 我乃主、鑒察人心、洞澈人之肺腑、視人所行所為、使之得果報、 使之得果報或作而加報施
耶 17:11 人得不義之財、猶若鷓鴣、覆非己生之卵、其財中年已失、終必顯為愚、○
耶 17:12 我儕之聖所、榮耀之寶座、自初崇高、 或作自初崇高有榮之寶座即我儕聖所
<h2> 人不可須臾離主
</h2>
耶 17:13 主歟、<u>以色列</u>所望、凡棄主者、必蒙羞恥、 主曰、我乃活水之源、棄我者、必在地錄為有罪、○
<h2> 主施拯人方得救
</h2>
耶 17:14 先知禱曰、主歟、醫我、我則得痊、拯我、我則得救、我惟主是頌、
耶 17:15 人常詰我曰、主之言安在、可使之效驗、
<h2> 先知歎人弗信
</h2>
耶 17:16 我未速棄牧者之職不從主、 或作我從主為民之牧斯職不敢速棄民遭患難之日、非我所願、此主所知、我口所出之言、存於主前、
耶 17:17 勿使我驚駭、患難之時、惟主護庇我、
耶 17:18 使窘逐我者蒙羞、勿使我蒙羞、使彼驚惶、勿使我驚惶、使彼遭患難之日、使之倍遭毀敗、○
<h2> 奉遣嚴囑守安息日
</h2>
耶 17:19 主如是諭我曰、爾往立於民之門、即<u>猶大</u>君王所由出入之門、亦徧立於<u>耶路撒冷</u>之各門、
耶 17:20 告之曰、<u>猶大</u>君王、<u>猶大</u>人眾、<u>耶路撒冷</u>居民、凡出入斯門者、當聽主之言、
耶 17:21 主如是云、爾當謹恪、安息日勿負荷入<u>耶路撒冷</u>邑門、
耶 17:22 勿於安息日荷物出爾室、亦勿操作、守安息日為聖日、遵我所諭爾祖之命、
耶 17:23 爾祖不遵命、不傾耳以聽、強項不聽、不承教誨、
耶 17:24 主又曰、如爾聽從我、安息日不負荷入此邑門、守安息日為聖日、而不操作、
耶 17:25 則必有坐<u>大衛</u>位之君王、與其侯伯、及<u>猶大</u>人、並<u>耶路撒冷</u>之居民、乘車乘馬入此邑門、此邑永存、
耶 17:26 自<u>猶大</u>諸邑、自<u>耶路撒冷</u>四周、自<u>便雅憫</u>地、自平原、 平原或作窪地自山地、自南地、必有人來、攜犧牲祭物、作火焚祭、素祭、酬恩祭、 酬恩祭或作感謝祭又攜香品奉至主殿、
耶 17:27 如爾不聽我、不守安息日為聖日、仍於安息日負荷入<u>耶路撒冷</u>邑門、則我必使火焚<u>耶路撒冷</u>之諸門、並燬其宮殿、不得撲滅、 原文作我必燃火在其諸門焚燬耶路撒冷之宮殿不得撲滅
耶 18:1 <h2>以陶人用泥為喻明主於人權操自己莫之能禦</h2> 主有言諭<u>耶利米</u>曰、
耶 18:2 爾起、往陶人之室、在彼我有言諭爾、
耶 18:3 我往陶人之室、陶人適轉輪製器、
耶 18:4 陶人所製之器壞矣、在其手又成為泥、遂以泥製他器、任其意之所欲、
耶 18:5 主諭我曰、 告眾曰、
耶 18:6 主云、<u>以色列</u>族乎、我之待爾、豈不能如陶人乎、<u>以色列</u>族乎、爾於我手中、如泥於陶人手中、
耶 18:7 如我言、某邦某國、當敗當毀當滅、
耶 18:8 我所言之國、如改其惡行、則我亦改我旨、不降所欲降之災、
耶 18:9 如我言、某邦某國、當建當植、
<h2> 警<u>猶大</u>人必受懲罰因行悖逆
</h2>
耶 18:10 如其邦國行惡於我前、不聽我命、則我亦改我旨、不降所言欲降之福、
耶 18:11 今爾當告<u>猶大</u>人、及<u>耶路撒冷</u>居民曰、主如是云、我為爾備禍、意欲降災於爾、爾當各改惡行、所行所為、悉當從善、
耶 18:12 彼曰、勸我徒然、我必從心所欲、任意作惡、剛愎自用、
耶 18:13 故主如是云、爾曹且往列國而訊、孰曾聞若是之事、<u>以色列</u>民、 民原文作處女行甚可驚之奇惡、
耶 18:14 豈有因磐棄良田與<u>利巴嫩</u>之雪乎、 或作豈有因郊原之磐棄利巴嫩之雪乎豈有因遠方之水、棄清涼長流之近水乎、
耶 18:15 我民忘我、焚香於虛無之神、人使之蹶於其道、即舊道、使行未平治之途、
耶 18:16 致其地荒蕪、永為人所恥笑、凡過之者、必駭愕搖頭、
耶 18:17 我必使斯民散於敵人前、如東風散草芥、彼遭難之時、我以背向之、不以面向之、○
<h2> 人欲謀害<u>耶利米</u> <u>耶利米</u>祈主加以災罰
</h2>
耶 18:18 彼眾曰、我儕不如設謀、坑害<u>耶利米</u>、攻之以詞、勿聽其所言、蓋祭司非失律法、智者非缺謀略、先知非無預言、
耶 18:19 <u>耶利米</u>曰、求主眷顧我、我敵之所言、求主聽之、
耶 18:20 人豈可以惡報善乎、求主念我立於主前、為彼祈禱、望主向彼息怒、彼反掘坎阱以陷我命、
耶 18:21 願主使其子亡於饑、其眾死於刃、其妻為嫠而無子、壯男死於疫癘、少者於戰為鋒刃所殺、
耶 18:22 願主使敵軍忽至而攻之、使哀泣之聲、聞於其家、因彼掘坑阱、欲陷害我、設機械、欲絆我足、
耶 18:23 主知其欲殺我之謀、勿赦宥其愆、勿塗抹其罪於主前、使之於主前顛蹶傾仆、主震怒之時、待之若是、
耶 19:1 <h2>以毀瓦器為喻示<u>猶大</u>國必因罪見滅</h2> 主如是云、爾購陶人所製之瓦瓶、又召民間長老、與祭司長老數人、
耶 19:2 往<u>便欣嫩</u>谷、於<u>哈珥西</u> 哈珥西或作瓦器門外、 或作往便欣嫩谷於東門之側在彼宣我將示爾之言、
耶 19:3 曰、<u>猶大</u>王、<u>耶路撒冷</u>之居民、當聽主之言、萬有之主<u>以色列</u>之天主如是云、我必降災於斯地、凡聽之者、必震其耳、
耶 19:4 因彼違棄我、視斯地若異邦、在此焚香於他神、即彼與其列祖、及<u>猶大</u>列王所未識之神、亦於斯地徧殺無辜、 亦於斯地徧殺無辜原文作以無辜之血盈於此所
耶 19:5 為<u>巴力</u>築邱壇、以火焚子、獻於<u>巴力</u>為火焚祭、此非我所命、非我所諭、此意未起於我心、
耶 19:6 緣此主云、時日將至、斯處不復稱為<u>陀斐特</u> <u>便欣嫩</u>谷、必稱為殺戮谷、
耶 19:7 我在斯地、必使<u>猶大</u>人及<u>耶路撒冷</u>人之謀、皆虛而無成、使彼之敵與索其命者、以刃殺戮、使其屍骸、為空中鳥、地上獸所食、
耶 19:8 我必使此邑、令人驚異、 令人驚異或作變為荒蕪為人所恥笑、經過之人、必因其諸災、驚異恥笑、
耶 19:9 其敵與索其命者、環而攻之、勢甚危迫、我使其食子女之肉、亦使其彼此相食、
耶 19:10 爾言竟、當毀瓶在同行之人目前、
耶 19:11 告之曰、萬有之主如是云、我必毀此民與此邑、如毀陶人之器、不能復完、死者既眾、無地可埋、必埋於<u>陀斐特</u>、
耶 19:12 主曰、我必待斯地與其居民如是、必使斯邑如<u>陀斐特</u>然、
耶 19:13 <u>耶路撒冷</u>宅第、<u>猶大</u>王之宮殿、必見污穢、如<u>陀斐特</u>、因彼在屋之平頂、焚香於天上萬象、奠酒於他神、
耶 19:14 主遣<u>耶利米</u>往<u>陀斐特</u>、以述此預言、既竟、<u>耶利米</u>遂自<u>陀斐特</u>歸、立於主殿之院、告民眾曰、
耶 19:15 萬有之主<u>以色列</u>之天主如是云、我所言之諸災、必降於此邑、及屬之之諸邑、因民強項、不聽我言、
耶 20:1 <h2><u>巴施戶珥</u>撻<u>耶利米</u>其名遂更為其驚惶受災之兆</h2> 祭司<u>音麥</u>子<u>巴施戶珥</u> 巴施戶珥譯即隨處逍遙自在之義為主殿之首宰、聞<u>耶利米</u>述此預言、
耶 20:2 則撻先知<u>耶利米</u>、加以桎梏、囚於主殿之一門、即<u>便雅憫</u>崇門、
耶 20:3 明日、<u>巴施戶珥</u>釋<u>耶利米</u>於桎梏、<u>耶利米</u>告之曰、主不復稱爾名為<u>巴施戶珥</u>、乃稱為<u>瑪歌珥米撒畢</u> 瑪歌珥米撒畢譯即隨處驚惶之義
耶 20:4 蓋主如是云、我將使爾驚惶、使爾友朋見爾驚惶、彼將殞亡於敵人之刃、使爾目睹、我亦必以<u>猶大</u>眾、付於<u>巴比倫</u>王手、擄至<u>巴比倫</u>、亦擊之以刃、
耶 20:5 斯邑之貨財、居民勤勞所獲、與諸珍寶、及<u>猶大</u>列王之寶藏、我必悉付敵手、敵人盡擄掠攘奪、攜至<u>巴比倫</u>、
耶 20:6 惟爾<u>巴施戶珥</u>及凡居爾家者、俱被擄掠、爾向親友妄述預言、爾與彼皆至<u>巴比倫</u>、必死於彼、葬於彼、○
<h2> <u>耶利米</u>自歎被人藐視友朋亦設奸謀
</h2>
耶 20:7 先知禱曰、主歟、主諄諄命我、我不得不從、主強於我而勝我、我終日為人所嬉笑、人皆侮慢我、
耶 20:8 我一出言、則為哀慘之詞、所宣告、俱論 敵人強暴刼奪之事、我傳主言、終日被人羞辱藐視、
耶 20:9 如我言、莫若不復題主、不復藉主名而言、則我中心如焚、如火藏於我骨中、我自煩勞、欲忍不能、
耶 20:10 我聞眾人之讒謗、 我隨在驚惶、彼此相語必控我、素與我相交在我側者、亦云我儕盍誘之、或可勝之、以復我仇於其身、
耶 20:11 惟主祐我、若大力之勇士、故迫害我者、必顛蹶不能勝、因其不亨通、 不亨通或作不明哲甚為愧怍、抱恥蒙羞、永不見忘、
耶 20:12 萬有之主鑒察善人、洞澈人之心腹腎腸、我訴冤於主前、願主加之報復、俾我目睹、
耶 20:13 當歌頌主、讚美主、因主救貧者生命、脫於惡人之手、○
<h2> 自恨有生於世
</h2>
耶 20:14 我生之日可詛、我母產我之日弗祥、 弗祥或作永不蒙福
耶 20:15 人告我父曰、爾得男子、使父欣喜、我願斯人被詛、
耶 20:16 願斯人如彼古邑、主所傾覆而不後悔、願斯人清晨聞呼號、午間聞諠譁、
耶 20:17 我出母胎、主何不即殺我、何不使母恆妊、何不以母胎為我墓、
耶 20:18 我何出母胎、遭患難、懷愁慘、畢生蒙羞、
耶 21:1 <h2><u>西底家</u>因見攻於<u>巴比倫</u>人乃遣人往見<u>耶利米</u>請為禱主</h2><u>西底家</u>王遣<u>瑪基亞</u>子<u>巴施戶珥</u>、祭司<u>瑪西雅</u>子<u>西番亞</u>、見<u>耶利米</u>而謂之曰、今<u>巴比倫</u>王<u>尼布甲尼撒</u>攻我、爾為我禱主、或者主循昔所行之奇事待我、俾<u>巴比倫</u>王離我而返、
耶 21:2 a
耶 21:3 時<u>耶利米</u> 奉主命諭之曰、爾當如是告<u>西底家</u>王曰、
<h2> <u>耶利米</u>預言敵必困城人多死於瘟疫鋒刃饑饉王與餘民必落敵手
</h2>
耶 21:4 <u>以色列</u>之天主如是云、<u>巴比倫</u>王及<u>迦勒底</u>人於城外圍困爾、爾曹手執器械、欲與之戰、我必使爾器械不利而反退、並集<u>迦勒底</u>人入於斯邑、 並集迦勒底人入於斯邑或作使仍集於斯邑
耶 21:5 我必施展大能巨力、發大威盛怒烈忿以攻爾、
耶 21:6 必擊斯邑之人民牲畜、使遭大瘟疫而死、
耶 21:7 主曰、斯後我必以<u>猶大</u>王<u>西底家</u>、與其諸臣眾軍、及在斯邑中、遭瘟疫鋒刃饑饉、所遺之人、悉付於<u>巴比倫</u>王<u>尼布甲尼撒</u>之手、其敵之手、索其命者之手、<u>巴比倫</u>王必擊之以刃、不惜之、不憐憫、不矜恤、
<h2> 勸民降<u>迦勒底</u>人
</h2>
耶 21:8 爾又告斯民曰、主如是云、 今日我以生道死道、置於爾前、
耶 21:9 凡居斯邑者、必遇鋒刃饑饉瘟疫而亡、凡出而降於圍困爾之<u>迦勒底</u>人者、則得存活、得保全其生命、
耶 21:10 主曰、我震怒斯邑、降禍不降福、必付於<u>巴比倫</u>王手、必以火焚燬、
耶 21:11 當告<u>猶大</u>王之家曰、爾曹宜聽主言、
<h2> 訓責王族
</h2>
耶 21:12 <u>大衛</u>家歟、主如是云、爾每晨行鞫、惟秉公義、援受虐者脫於欺凌者之手、否則我必因爾惡行、震怒如火烈、炎炎不滅、
耶 21:13 惟爾居山谷與平原之磐巖者、爾云、孰能下而攻我、孰能入我居所、主曰、我必臨而攻爾、
耶 21:14 主又曰、我必循爾作為當得之果報、降罰於爾、必燃火於林中、四面焚燬、
耶 22:1 <h2><u>耶利米</u>奉遣警告君民悔改必仍蒙福否則必受重災</h2> 主如是 諭我曰、爾詣<u>猶大</u>王宮、以斯言宣之曰、
耶 22:2 坐於<u>大衛</u>位者<u>猶大</u>王、及爾臣民、凡出入斯門者、宜聽主言、
耶 22:3 主如是云、爾當秉公行義、拯救受虐者、脫於欺凌者之手、勿欺虐客旅孤寡、勿流無辜之血於斯地、
耶 22:4 如爾遵行斯言、則必有坐於<u>大衛</u>位為王者、與其臣民、乘車、乘馬、出入斯殿之門、
耶 22:5 如爾不聽斯言、主曰、我指己而誓、此殿必致荒蕪、
耶 22:6 主諭 諭或作論<u>猶大</u>王之家如是云、昔我視爾若<u>基列</u>、若<u>利巴嫩</u>山巔、今我使爾荒蕪、如無人居處之邑、
耶 22:7 我命行毀者、各執器械以來毀爾、必伐爾柏香木之嘉者、投之於火、
耶 22:8 諸國之人、經過是邑、彼此問曰、主何為待此大邑如此、
耶 22:9 人必曰、皆因斯民棄主其天主之約、崇拜他神而服事之、○
<h2> 預言<u>沙龍</u>所受之禍
</h2>
耶 22:10 勿為死者哭泣、勿為死者哀歎、當為見擄者哭泣、因彼不得復返、不復見故土、
耶 22:11 <u>猶大</u>王<u>約西亞</u>子<u>沙龍</u>、繼父<u>約西亞</u>為王、主論之如是云、既出斯地、必不復返、
耶 22:12 乃死於被擄之處、不見此地、○
<h2> <u>約雅敬</u>所受之禍
</h2>
耶 22:13 行不義而建宮、行不公而造樓、徒用人力、不償工值者、斯人必禍、
耶 22:14 彼曰、我必為己建廣大之宮殿、寛闊之樓閣、又啟窗牖、蔽以柏香木、塗以丹雘、
耶 22:15 爾以柏香木竭力建造宮室、豈因此能為王乎、爾父雖飲雖食、仍秉公行義而享福祉、
耶 22:16 彼為窮苦貧乏者伸冤、始能增福、識我亦在乎此、此乃主所言、
耶 22:17 爾貪婪財利、虐待人民、施行強暴、爾目爾心專一於此、
耶 22:18 故主論<u>猶大</u>王<u>約西亞</u>子<u>約雅敬</u>如是云、民不為之舉哀曰、哀哉我兄、哀哉我姊、亦不為之舉哀曰、哀哉我主、哀哉我主之榮、
耶 22:19 人必拽其屍、擲於<u>耶路撒冷</u>邑外、埋之如驢、
耶 22:20 <u>耶路撒冷</u>民歟、爾當登<u>利巴嫩</u>而大呼、在<u>巴珊</u>發聲、在<u>亞巴琳</u>呼號、蓋愛爾者悉已敗亡、
耶 22:21 爾平康之時、我曾諭爾、乃爾云、我不願聽、自爾幼年以來、爾不聽我言、此爾故習、
耶 22:22 爾之牧者隨風飄沒、爾之愛者必被俘掠、其時爾必因爾諸惡、蒙羞抱愧、
耶 22:23 爾居<u>利巴嫩</u>、巢於柏香木者、既受痛苦、戰慄如產婦、爾豈不哀慘、 爾豈不哀慘或作爾何其可憫
耶 22:24 主曰、我指己永生而誓、爾<u>猶大</u>王<u>約雅敬</u>子<u>哥尼亞</u>、 哥尼亞又名耶哥尼亞下同雖為我右掌中之印、  我右掌中之印或作我右手上之印環亦必自彼除爾而棄、
耶 22:25 付爾於爾所懼索爾命者之手、即<u>巴比倫</u>王<u>尼布甲尼撒</u>之手、及<u>迦勒底</u>人之手、
耶 22:26 我必驅爾、及生爾之母、至於異邦、非爾故土、 非爾故土原文作非爾所生之地必死於彼、
耶 22:27 切慕故土、欲歸不得歸、
<h2> <u>哥尼亞</u>所受之禍
</h2>
耶 22:28 斯人<u>哥尼亞</u>、豈已毀之瓦器、 瓦器或作偶像為人所藐視乎、豈已棄之器皿、為人所不悅乎、彼及子孫、何為被驅逐 驅逐原文作投至素未識之地、
耶 22:29 地歟、地歟、地歟、當聽主言、
耶 22:30 主如是云、當錄斯人為無子嗣者、畢生不亨通、其後裔中、無一人堪坐於<u>大衛</u>之位、復治理<u>猶大</u>、
耶 23:1 <h2>預言四散之群必得復聚歸回故土</h2> 主曰、牧者使我苑之群羊、喪亡失散、 使我苑之群羊喪亡失散或作害我苑之羊使之離散則必有禍、
耶 23:2 主<u>以色列</u>天主如是云、牧我民之牧者、爾曹分散驅逐我羊、不加眷顧、我必因爾惡行懲罰爾、此乃主所言、
耶 23:3 我羊之所遺、所逐至諸國者、我必集之、使返故處、 故處或作故牢又使之蕃衍增多、
耶 23:4 必為之立牧以牧之、則不復驚、不復懼、亦不至缺乏、此乃主所言、
<h2> 預言基督治世救民
</h2>
耶 23:5 主曰、時日將至、我必使<u>大衛</u>苗裔中興一義者、長若枝柯、為王而治、諸事亨通、秉公行義於天下、
耶 23:6 在彼之時、<u>猶大</u>得救、<u>以色列</u>安居、人必稱其名曰施義於我之主、 人必稱其名日施義於我之主或作人必稱其名曰耶和華我儕之義也
耶 23:7 主曰、時日將至、人指我而誓、不復言主導<u>以色列</u>人出<u>伊及</u>、
耶 23:8 乃言主導主攜<u>以色列</u>族之苗裔出北方、及所逐至之諸邦、而仍居故土、○
<h2> 論偽先知之惡並言其所受之報
</h2>
耶 23:9 論及自稱為先知者、我心憂傷、我骨震動、我因主及主之聖言、猶若醉人、若人迷眩於酒、
耶 23:10 行淫者遍於四境、因受咒詛、地若愁慘、郊原之牧場枯槁、彼眾奔趨、以作不善、彼雖有勇、專行不正、
耶 23:11 主曰、祭司先知、無不行邪、即在我殿中、亦見其惡跡、
耶 23:12 故其途若在幽暗中之滑處、被驅逐而傾仆、在當罰之期、我降災其身、此乃主所言、
耶 23:13 昔<u>撒瑪利亞</u>之先知、託<u>巴力</u>之名、傳述預言、迷惑我民<u>以色列</u>、其愚我所洞見、
耶 23:14 今我見<u>耶路撒冷</u>之先知所行、更為可憎、淫人妻女、專行詭譎、使作惡者固執其惡、致無人改其惡行、彼於我前、俱如<u>所多瑪</u>人、<u>耶路撒冷</u>之居民、與<u>俄摩拉</u>人無異、
耶 23:15 故萬有之主、指諸先知如是云、我必食之以茵蔯、飲之以毒水、蓋邪淫流行遍地、悉由<u>耶路撒冷</u>之先知而出、
耶 23:16 萬有之主如是云、其諸先知向爾傳述預言、爾勿聽其言、彼乃誆爾、所言默示、由己心所捏造、並非出於我口、
耶 23:17 彼向藐視我者曰、主云、爾必獲平康、向縱欲剛愎自用者曰、必無災降於爾、
耶 23:18 其中何人得明我之奧旨、得悟我之言、何人諦聽體會我言、○
耶 23:19 惟主震怒、狂風驟起、旋風大作、臨於惡人之首、
耶 23:20 主心所擬之事、未成未立、則主怒不息、末日爾曹必明悟、
耶 23:21 惟彼先知、我未遣之、彼自奔趨、我未諭之、彼擅自而言、
耶 23:22 如彼得我奧旨、則必以我言傳於我民、俾舍其惡道、改其惡行、
耶 23:23 主曰、我為天主、豈獨鑒察近事乎、不亦鑒察遠事乎、
耶 23:24 主曰、人豈能藏匿於隱密、使我不見乎、主曰、我豈不充滿天地乎、
耶 23:25 惟彼先知、佯託我名、傳述預言曰、我得夢矣、我得夢矣、其所言我聞之矣、
耶 23:26 彼偽先知傳示虛誑、欲存此心、將至何時、彼自稱為先知、但傳示己心之詭譎、以為預言、
耶 23:27 彼互述所夢、意欲使我民忘我之名、若厥祖因崇事<u>巴力</u>而忘我名、
耶 23:28 凡先知有夢、則直示為夢、凡得我言、則以誠實示為我言、惟糠與麥、何能比儗、 何能比儗或作何同之有此乃主所言、
耶 23:29 主曰、我之言若火、若鎚碎磐、
耶 23:30 主曰、凡先知互竊我言者、我必罰之、
耶 23:31 主曰、凡先知隨口出詞、妄言曰主云者、我必罰之、
耶 23:32 主曰、凡先知未奉我遣我命、以幻夢為預言、傳述於人、又以誑言誇詐之詞、迷惑我民、使民無益者、我必罰之、此乃主所言、
<h2> 譏真先知者亦必受罰
</h2>
耶 23:33 如斯民、或先知、或祭司詰爾、主有何默示較諸重任、爾必謂之曰、尚有何默示較諸重任、惟主曰、 爾必謂之曰尚有何默示較諸重任惟主曰或作爾當向彼述如重任之默示曰主曰我必棄爾、
耶 23:34 凡先知祭司庶民、自言得主之默示較諸重任者、我必罰斯人與其家、
耶 23:35 爾曹彼此對問、則當曰、主應何語、主有何言、
耶 23:36 惟勿復言主默示較諸重任、如人復言之、必受重罰、蓋爾謬用萬有之主、我永生天主之言、
耶 23:37 如問先知、當如是言曰、主應爾何語、主有何言、
耶 23:38 主如是云、我遣人命爾勿言主默示猶如重任、如爾復言主默示猶如重任、
耶 23:39 則我必遺棄爾、與我所賜爾及爾祖之邑、絕於我前、
耶 23:40 必使爾永遠受辱蒙羞、恆久不忘焉、
耶 24:1 <h2>以佳無花果與劣無花果為喻佳者比於得返故土之民劣者比於<u>西底家</u>與群臣</h2> <u>巴比倫</u>王<u>尼布甲尼撒</u>、擄<u>猶大</u>王<u>約雅敬</u>子<u>耶哥尼亞</u>、及<u>猶大</u>諸牧伯、與諸木工、鐵工、自<u>耶路撒冷</u>至<u>巴比倫</u>、厥後主以二筐示我、中盛無花果、置於殿前、
耶 24:2 一筐盛以至佳之無花果、似初熟之無花果、一筐盛以至劣之無花果、因劣不可食、
耶 24:3 主問我曰、<u>耶利米</u>、爾觀何物、曰、無花果、其佳者甚佳、其劣者甚劣、因劣不可食、
耶 24:4 主有言諭我曰、
耶 24:5 主<u>以色列</u>之天主如是云、被擄之<u>猶大</u>人、即我自斯地遷至<u>迦勒底</u>者、我必視若此佳無花果、施之以恩、
耶 24:6 我目必顧之、施之以恩、使返斯地、我將建之不復毀、植之不復拔、
耶 24:7 我必賦以識我之心、俾知我乃主、一心歸誠於我、彼為我之民、我為其天主、
耶 24:8 主如是云、惟<u>猶大</u>王<u>西底家</u>、與其牧伯、及<u>耶路撒冷</u>之遺民、尚遺於斯地者、及旅於<u>伊及</u>者、我必使若此劣甚不可食之劣無花果、
耶 24:9 我必使天下萬國、加之凌虐惡待、使其被羞辱、被諷刺、被譏誚、被咒詛、在我所逐之之各處、
耶 24:10 我必使其遭鋒刃、饑饉、瘟疫、以至滅於我所賜彼及其列祖之地焉、
耶 25:1 <h2><u>耶利米</u>斥責<u>猶大</u>人弗聽從先知</h2> <u>猶大</u>王<u>約西亞</u>子<u>約雅敬</u>四年、即<u>巴比倫</u>王<u>尼布甲尼撒</u>元年、 主有言論<u>猶大</u>民眾之事、諭<u>耶利米</u>、
耶 25:2 先知<u>耶利米</u>以告<u>猶大</u>人眾、及<u>耶路撒冷</u>居民曰、
耶 25:3 自<u>猶大</u>王<u>亞們</u>子<u>約西亞</u>十三年、迄於今日、歷二十三年、主恆有言諭我、我亦恆告爾、夙興告爾、惟爾不聽、
耶 25:4 主屢遣其僕諸先知以警爾、惟爾不聽、不傾耳以聽、
耶 25:5 彼先知曰、爾當各離惡道、各去惡行、則可居於主所賜爾及爾列祖之地、永世靡暨、
耶 25:6 勿從他神、勿奉事、勿崇拜、勿事爾手所作之偶像、干我震怒、則我不降爾以災、
耶 25:7 惟爾不聽我、事爾手所作之偶像、干我震怒、自取災害、此乃主所言、
耶 25:8 萬有之主如是云、爾既不聽我言、
<h2> 預言列國必事<u>巴比倫</u>王七十年
</h2>
耶 25:9 我必使我僕<u>巴比倫</u>王<u>尼布甲尼撒</u>、奉我遣率北方各族、來攻斯地與其居民、及四周之鄰國、必滅之殆盡、使其地永為荒涼、令人驚駭恥笑、此乃主所言、
耶 25:10 必使其中、再無欣喜之聲、歡樂之聲、新娶者之聲、新婦之聲、旋磨之聲、亦使再無燈光、
耶 25:11 斯全地必荒蕪、令人驚駭、斯諸國之民、必服事<u>巴比倫</u>王、歷七十年、
<h2> 越七十年<u>巴比倫</u>必滅
</h2>
耶 25:12 七十年之期既畢、我降罰於<u>巴比倫</u>王與<u>迦勒底</u>民、治其罪戾、使<u>迦勒底</u>土地永為荒蕪、此乃主所言、
耶 25:13 昔<u>耶利米</u>以列國之事預言、錄於斯書、中有我降災<u>迦勒底</u>地之言、此言我必使有效驗於其國、 或作凡我指迦勒底地而言者我必使應驗於其國耶利米指列國述預言記在此書之言必皆應驗
耶 25:14 眾多之邦國、強大之君王、必使<u>迦勒底</u>人為其服役、我必循其所行、視其手所作、而加以報施、
<h2> 預言列國必受災罰以飲杯中鴆酒為喻
</h2>
耶 25:15 主<u>以色列</u>之天主 在默示中諭我曰、爾自我手接此爵、盛以忿怒之酒者、我遣爾至列國、使彼咸飲、
耶 25:16 既飲則昏迷狂亂、因我使之遭遇鋒刃之災、
耶 25:17 我遂自主手接爵而往、至主所遣我往之諸國、予彼飲之、
耶 25:18 予<u>耶路撒冷</u>、及<u>猶大</u>諸邑、予厥王公、使邑毀滅、土地荒蕪、被人恥笑咒詛、有如今日、
耶 25:19 亦予<u>伊及</u>王<u>法老</u>、及其臣僕、侯伯眾民、
耶 25:20 又予各邦之客兵、<u>烏斯</u>地之諸王、<u>非利士</u>地之諸王、<u>亞實基倫</u>、<u>迦薩</u>、<u>以革倫</u>、<u>亞實突</u>遺民、
耶 25:21 <u>以東</u>、<u>摩押</u>、<u>亞捫</u>族、
耶 25:22 <u>推羅</u>諸王、<u>西頓</u>諸王、海外諸島之列王、
耶 25:23 <u>底但</u>、<u>提瑪</u>、<u>布斯</u>、與諸薙髮之四周者、
耶 25:24 <u>亞拉伯</u>諸王、居曠野率客兵之諸王、
耶 25:25 <u>心利</u>諸王、<u>以攔</u>諸王、<u>瑪代</u>諸王、
耶 25:26 北方諸王、相離或遠或近、及天下萬邦、厥後<u>示沙克</u>  示沙克即巴比倫王亦必飲之、
耶 25:27 爾必告之曰、萬有之主<u>以色列</u>之天主如是云、爾曹當飲、飲醉以致吐哇、傾仆不起、因我必使鋒刃之災臨爾曹、
耶 25:28 如彼不願接爵於爾手以飲、則爾告之曰、萬有之主如是云、爾必飲之、
耶 25:29 歸我名之邑、我且降災、 或作斯邑為籲我名之所我且降災爾曹豈能免於災乎、決不得免、我必使天下萬民、俱遭鋒刃 之災、此乃萬有之主所言、
耶 25:30 爾當向眾述此預言、告之曰、主自上號呼、自其聖居發聲、向己之居所號呼、向天下萬民號呼、若踐葡萄於壓酒處者之號呼、
耶 25:31 號呼之聲、聞至地極、蓋主譴責列邦、審鞫凡有血氣者、以作惡者付諸鋒刃、此乃主所言、
耶 25:32 萬有之主如是云、災害出自此國、延及彼國、自地至遠之處、大狂風驟起、
耶 25:33 當是時主所殺戮者屍骸遍有、自地此極、至地彼極、人不為舉哀、不收殮、不葬埋、視若糞壤在田、
<h2> 牧者宜號咷哭泣
</h2>
耶 25:34 惟爾牧人當號咷、導群羊者當哀哭、輾轉於灰塵、因 爾群被殺之時已至、見散之日已屆、爾必喪亡、與珍器之毀無以異、
耶 25:35 牧者必無遁路、引群羊者不能逃避、
耶 25:36 牧人大聲號呼、導群羊者哀哭、因主荒其牧場、
耶 25:37 緣主之烈怒、平靜之牧場 牧場或作草地俱毀滅、
耶 25:38 敵如猛獅、出自洞穴、殘忍暴虐、忿怒甚烈、使其土地荒蕪矣、
耶 26:1 <h2><u>耶利米</u>奉遣警勸<u>猶大</u>人悔改必蒙恩否則必受罰</h2> <u>猶大</u>王<u>約西亞</u>子<u>約雅敬</u>始即位、<u>耶利米</u>奉主命曰、
耶 26:2 主如是云、爾立於我殿之院、有<u>猶大</u>諸邑 之人、來拜於我殿、以凡我命爾告之之言告之、毋減一詞、
耶 26:3 庶幾彼眾聽從、各舍惡途、則我心回意轉、不降我因其惡行所欲降彼之災、
耶 26:4 爾當告之曰、主如是云、我屢 屢原文作每晨遣我僕眾先知警教爾、 至今爾不聽從、如仍不聽其言、不遵我所設於爾前之法、
耶 26:5 a
耶 26:6 則我必使斯殿如<u>示羅</u>、使此邑為天下萬邦所詛、
耶 26:7 諸祭司諸先知與眾民、聞<u>耶利米</u>在主殿言此、
<h2> 眾執<u>耶利米</u>控以罪當擬死
</h2>
耶 26:8 <u>耶利米</u>以主所命者、悉告眾民、其言既竟、諸祭司諸先知與眾民執之曰、爾當死、
耶 26:9 爾何託主名預言曰、此殿必如<u>示羅</u>、此邑必荒蕪、無人居處、於是眾民集於主殿、欲攻<u>耶利米</u>、
耶 26:10 <u>猶大</u>諸侯伯聽此事、則自王宮詣主殿、坐於主殿之新門、
耶 26:11 諸祭司與先知告諸牧伯庶民曰、斯人也、預言斯邑必傾毀、爾親耳所聞、當擬死罪、
<h2> <u>耶利米</u>自辯
</h2>
耶 26:12 <u>耶利米</u>告諸牧伯及眾民曰、爾所聞之諸言、乃主遣我傳之預言、論此殿及此邑、
耶 26:13 今當更正爾之舉動作為、聽從主爾天主之命、則主更易其志、不降所言欲降於爾之災、
耶 26:14 今我在爾手、爾可循爾所欲、循爾以為然者而待我、
耶 26:15 然爾當知如爾殺我、則殺無辜、使罪歸爾身與斯邑、及其居民、因主實遣我就爾、以此諸言告爾、
<h2> 民長有引前事言其不當死者
</h2>
耶 26:16 眾牧伯與民眾、告諸祭司與諸先知曰、斯人不當擬死罪、因奉主我天主之命而言於我儕、
耶 26:17 國中長老數人遂起、告民之會眾曰、
耶 26:18 當<u>猶大</u>王<u>希西家</u>之時、<u>摩利沙</u>人<u>米迦</u>為先知、告<u>猶大</u>民眾云、萬有之主如是云、<u>郇</u>將變為田、為人所耕、<u>耶路撒冷</u>將變為瓦礫、斯殿之山、將如林中荒邱、
耶 26:19 <u>猶大</u>王<u>希西家</u>與<u>猶大</u>庶民、何嘗殺之、惟<u>希西家</u>敬畏主、祈禱主、則主更易其志、不降所言欲降之災、我儕今竟欲行此大惡、自取罪戾、
<h2> 有引前事言其當死者
</h2>
耶 26:20 又有一人、藉主之命述預言、即<u>基列耶琳</u>人<u>示瑪雅</u>子<u>烏利亞</u>者、彼預言斯邑斯地必毀、與<u>耶利米</u>言無異、
耶 26:21 <u>約雅敬</u>王與諸勇士牧伯聞其言、王欲殺之、<u>烏利亞</u>聞之則懼、逃於<u>伊及</u>、
耶 26:22 <u>約雅敬</u>王遣<u>亞革波</u>子<u>以利拿單</u>與從者數人詣<u>伊及</u>、
耶 26:23 以<u>烏利亞</u>曳出<u>伊及</u>、解至<u>約雅敬</u>王前、以刃擊之、擲屍於小民之墓、
<h2> 惟<u>亞希甘</u>力保<u>耶利米</u>免死
</h2>
耶 26:24 然<u>沙番</u>子<u>亞希甘</u>護<u>耶利米</u>、免<u>耶利米</u>見付於民手殺之、
耶 27:1 <h2>以加軛於項為喻示四周列國必服事<u>巴比倫</u>王</h2> <u>猶大</u>王<u>約西亞</u>子<u>西底家</u> 西底家原文作約雅敬始即位、<u>耶利米</u>奉主命、
耶 27:2 曰、主如是諭我云、宜製索與軛、懸於爾項、
耶 27:3 隨後爾以索與軛、託於至<u>耶路撒冷</u>覲<u>猶大</u>王<u>西底家</u>使臣之手、予<u>以東</u>王、<u>摩押</u>王、<u>亞捫</u>族之王、<u>推羅</u>王、<u>西頓</u>王、
耶 27:4 當諭使者曰、爾曹奏爾主王曰、萬有之主<u>以色列</u>之天主如是云、
耶 27:5 我以大力巨能、創造大地、與地上人民牲畜、我以地賜人、惟我所悅、
耶 27:6 今我以此諸國、賜我僕<u>巴比倫</u>王<u>尼布甲尼撒</u>、亦以田野之百獸賜之、為其使役、
耶 27:7 列國之民必服事之、延及子孫、迨滅其國之時已屆、則眾多之邦國、強大之君王、必勒令<u>巴比倫</u>王服事、
<h2> 勸以當聽從主服事<u>巴比倫</u>王毋聽偽先知之語
</h2>
耶 27:8 主又曰、若有民有國、不願服事<u>巴比倫</u>王<u>尼布甲尼撒</u>、不願項負<u>巴比倫</u>王之軛、我必以鋒刃饑饉疫癘罰其民、直至我藉<u>巴比倫</u>王之手、滅之務盡、
耶 27:9 爾之先知、占卜者、占夢者、筮人、術士、告爾曰、爾不至服事<u>巴比倫</u>王、則勿聽信、
耶 27:10 彼告爾誕妄、以為預言、 如爾聽信之、必使爾遠離故土、我必驅逐爾、使爾滅亡、
耶 27:11 凡民願項負<u>巴比倫</u>王之軛而服事之、我必使彼存留故土、仍得耕種安居、此乃主所言、
<h2> 亦勸<u>猶大</u>王<u>西底家</u>當聽從主服事<u>巴比倫</u>王
</h2>
耶 27:12 我 <u>耶利米</u>對<u>猶大</u>王<u>西底家</u>如是云、爾曹當項負<u>巴比倫</u>王之軛、服事之與其民、則可得生、
耶 27:13 主曾言、凡民不願服事<u>巴比倫</u>王、必亡於鋒刃、饑饉、疫癘、今爾與爾民、何為自取死亡、
耶 27:14 惟彼先知告爾云、爾必不至服事<u>巴比倫</u>王、勿聽信其言、彼告爾誕妄、以為預言、
耶 27:15 主曰、我未遣之、彼託我名、妄述預言、 如爾信從、我驅逐爾、使爾與向爾妄述預言之先知、同歸滅亡、
耶 27:16 我亦告諸祭司與此民眾曰、主如是云、爾中之先知、向爾預言曰、主殿之器皿、必自<u>巴比倫</u>速返、爾勿信其言、彼告爾誕妄、以為預言、
耶 27:17 勿聽之、當服事<u>巴比倫</u>王、則可得生、何為欲使斯邑傾圮、
耶 27:18 如彼誠為先知、誠奉主之命、則可祈萬有之主、使在主殿、<u>猶大</u>王宮、及<u>耶路撒冷</u>所遺之器皿、不遷於<u>巴比倫</u>、
<h2> 預言所遺聖器必運至<u>巴比倫</u>待民返故土之日乃攜回
</h2>
耶 27:19 萬有之主、有言論及 銅柱 銅海、與盤座、及斯邑所遺諸器皿、
耶 27:20 即<u>巴比倫</u>王<u>尼布甲尼撒</u>、以<u>猶大</u>王<u>約雅敬</u>子<u>耶哥尼亞</u>及<u>猶大</u> <u>耶路撒冷</u>之侯伯、自<u>耶路撒冷</u>擄至<u>巴比倫</u>之時、未取之器皿、
耶 27:21 萬有之主<u>以色列</u>之天主如是云、在主殿、<u>猶大</u>王宮、及<u>耶路撒冷</u>所遺之器皿、
耶 27:22 俱必遷於<u>巴比倫</u>而存於彼、待我眷顧 斯民之日、我則使人攜之返、仍歸斯地、
耶 28:1 <h2><u>哈拿尼亞</u>假託主名言遷於<u>巴比倫</u>之聖器與人必速歸斯土</h2> 當是年<u>猶大</u>王<u>西底家</u>為王未久、四年五月、<u>基遍</u>人<u>亞疏</u>子先知<u>哈拿尼亞</u>在主殿、當諸祭司與民眾前、告我 <u>耶利米</u>曰、
耶 28:2 萬有之主<u>以色列</u>之天主如是云、我已折<u>巴比倫</u>王之軛、
耶 28:3 昔<u>巴比倫</u>王取主殿之器皿、自斯處攜至<u>巴比倫</u>、二年之內、我必使之返斯土、
耶 28:4 所擄至<u>巴比倫</u>之<u>猶大</u>王<u>約雅敬</u>子<u>耶哥尼亞</u>、及擄至<u>巴比倫</u>之一切<u>猶大</u>人、我必使之返斯土、因我已折<u>巴比倫</u>王之軛云、
<h2> <u>耶利米</u>言惟願如<u>哈拿尼亞</u>所語然必日後乃知孰言為驗
</h2>
耶 28:5 先知<u>耶利米</u>當諸祭司前、亦當立於主殿之眾民前、語先知<u>哈拿尼亞</u>曰、
耶 28:6 阿們、惟願主如是以行、爾預言主殿之器皿、所擄之人民、自<u>巴比倫</u>俱返於斯土、惟願主使爾言俱驗、
耶 28:7 然我有言告爾以及民眾、爾其聽之、
耶 28:8 自亙古以來、爾我前之先知、言諸國與大邦未來之事、有先知預言將有爭戰、災害、瘟疫、
耶 28:9 有先知預言將享平康、及至先知之言有驗、則知其先知、真為主所遣、
<h2> <u>哈拿尼亞</u>折<u>耶利米</u>項上之軛以示<u>巴比倫</u>王加於列國之軛亦必見折
</h2>
耶 28:10 先知<u>哈拿尼亞</u>、取先知<u>耶利米</u>項上所懸之軛而折之、
耶 28:11 當眾民前、曰、主如是云、二年之間、我必如此折<u>巴比倫</u>王<u>尼布甲尼撒</u>之軛、使列國之人、不再負於項上、先知<u>耶利米</u>遂去、
耶 28:12 先知<u>哈拿尼亞</u>既折先知<u>耶利米</u>項上之軛、主有言諭<u>耶利米</u>曰、
耶 28:13 爾往告<u>哈拿尼亞</u>曰、主如是云、爾折木軛、必作鐵軛以代之、
<h2> 預言必有鐵軛代木軛
</h2>
耶 28:14 蓋萬有之主<u>以色列</u>之天主如是云、我以鐵軛、置於斯諸族之項、使彼服事<u>巴比倫</u>王<u>尼布甲尼撒</u>、即田野之百獸、我亦賜之、
耶 28:15 先知<u>耶利米</u>告先知<u>哈拿尼亞</u>曰、<u>哈拿尼亞</u>、爾其聽之、主未嘗遣爾、爾竟使斯民倚賴虛誑、
<h2> <u>耶利米</u>預言<u>哈拿尼亞</u>必亡
</h2>
耶 28:16 故主如是云、我必除爾於世、今年爾必死、因爾所言、使民違逆主、
耶 28:17 是年七月、先知<u>哈拿尼亞</u>死、
耶 29:1 <h2><u>耶利米</u>致書於擄至<u>巴比倫</u>之<u>猶大</u>人勸其安居毋躁</h2>昔<u>耶哥尼亞</u>王與其后、諸宦官與<u>猶大</u> <u>耶路撒冷</u>之侯伯、以及諸木工、鐵工、出<u>耶路撒冷</u> 降<u>巴比倫</u>王<u>尼布甲尼撒</u>時、<u>巴比倫</u>王<u>尼布甲尼撒</u>將所遺餘諸長老、祭司、先知、庶民、自<u>耶路撒冷</u>擄至<u>巴比倫</u>、今先知<u>耶利米</u>自<u>耶路撒冷</u>寄書、達其被擄者、
耶 29:2 a
耶 29:3 書託<u>沙番</u>子<u>以利亞薩</u>、與<u>希勒家</u>子<u>基瑪利</u>、二人奉<u>猶大</u>王<u>西底家</u>之遣、往<u>巴比倫</u>覲<u>巴比倫</u>王<u>尼布甲尼撒</u>、
耶 29:4 書曰、萬有之主<u>以色列</u>之天主、諭爾被擄者、即我所使被擄自<u>耶路撒冷</u>至<u>巴比倫</u>者、如是云、
耶 29:5 爾當建屋以居、栽園而食其果、
耶 29:6 娶妻室、生子女、為子娶媳、以女嫁人、使生子女、以致蕃衍於彼、人數不減、
耶 29:7 我使爾被擄至<u>巴比倫</u>邑、當為斯邑祈求我、 我原文作主賜之以平康、蓋斯邑平康、爾亦平康、
<h2> 毋信偽先知占夢之言
</h2>
耶 29:8 萬有之主<u>以色列</u>之天主如是云、勿為爾中之先知及筮人所惑、爾曹所夢者亦勿信、
耶 29:9 彼皆偽託我名、妄述預言於爾、我未嘗遣之、此乃主所言、
<h2> 預言越七十年必復蒙恩得歸故土
</h2>
耶 29:10 主如是云、爾居<u>巴比倫</u>、歷七十年、厥後我眷顧爾、我所許之恩言、必為爾應驗、使爾得歸斯地、
耶 29:11 主又云、我為爾所懷之意、惟我知之、我意賜爾平康、不加災害、爾曹終有可望、
耶 29:12 爾呼籲我、往祈禱我、我必俯聞、
耶 29:13 倘爾尋覓我、盡心訪求我、則必得遇我、
耶 29:14 主曰、我必使爾得遇我、主曰、我必返爾俘囚、自我所驅爾至之各國各地、必聚集爾、我使爾被擄、遠離爾地、亦必使爾旋返、仍歸故土、
<h2> 預言未被擄遺於國者因不順從必遭種種災禍
</h2>
耶 29:15 爾曰、主在<u>巴比倫</u>為我儕立先知、
耶 29:16 今坐<u>大衛</u>位之王、與居斯邑之民、爾兄弟未曾與爾同被擄者、主有言論及之、
耶 29:17 萬有之主如是云、我必使鋒刃饑饉疫癘臨之、使之若惡劣不可食之無花果、
耶 29:18 必使鋒刃饑饉疫癘窘迫之、使天下萬邦、加之凌虐、 使天下萬邦加之凌虐或作必使之在天下萬邦流離無所必使之在我所逐之之各邦受咒詛、令人驚駭、被譏笑、受羞辱、
耶 29:19 主曰、皆因彼不肯聽我言、我屢 屢原文作每晨遣我僕眾先知 警教之、竟不聽從、此乃主所言、
耶 29:20 爾曹一切被擄之民、即我所遷徙自<u>耶路撒冷</u>至<u>巴比倫</u>者、宜聽我 我原文作主言、
<h2> 預言<u>亞哈</u> <u>西家底</u>二偽先知必遭惡報
</h2>
耶 29:21 萬有之主<u>以色列</u>之天主如是云、<u>哥賴亞</u>子<u>亞哈</u>、<u>瑪西雅</u>子<u>西底家</u>、偽託我名、向爾妄述預言、我必付之<u>巴比倫</u>王<u>尼布甲尼撒</u>手、必殺之於爾目前、
耶 29:22 被擄至<u>巴比倫</u>之<u>猶大</u>民眾、若咒詛人、必指斯二人曰、願主使爾如<u>西底家</u> <u>亞哈</u>、為<u>巴比倫</u>王以火所焚者、
耶 29:23 因彼作惡於<u>以色列</u>人中、淫人妻室、偽託我名、妄言我所未命之者、我知之而為證、此乃主所言、○
<h2> <u>示瑪雅</u>致書言<u>耶利米</u>宜斥責
</h2>
耶 29:24 爾當告<u>尼希蘭</u>人<u>示瑪雅</u>云、
耶 29:25 萬有之主<u>以色列</u>之天主如是云、爾曾恃己名、寄書達於<u>耶路撒冷</u>居民、與祭司<u>瑪西雅</u>子<u>西番亞</u>、及眾祭司曰、
耶 29:26 <u>西番亞</u>、主立爾為祭司、以代祭司<u>耶何耶大</u>、督理主殿、使爾執諸狂妄自稱為先知者、囚之於獄、加以桎梏、
耶 29:27 今<u>亞拿突</u>人<u>耶利米</u>、自稱為先知於爾中、 自稱為先知於爾中或作向爾曹述預言何弗斥之、
耶 29:28 蓋彼曾寄書至<u>巴比倫</u>告我儕云、 爾於<u>巴比倫</u>時日必久、當建屋以居、栽園而食其果、
耶 29:29 祭司<u>西番亞</u>遂讀此書於先知<u>耶利米</u>前、
<h2> <u>耶利米</u>預言<u>示瑪雅</u>必遭惡報
</h2>
耶 29:30 主有言諭<u>耶利米</u>曰、
耶 29:31 爾當致書、告諸被擄者曰、主如是云、<u>尼希蘭</u>人<u>示瑪雅</u>、我未嘗遣之、彼竟於爾妄傳預言、使爾倚賴虛誑、
耶 29:32 故主如是云、我必罰<u>尼希蘭</u>人<u>示瑪雅</u>、爰及苗裔、無一人存留居斯民中、不得見我所欲降我民之福、因彼所言、使人違逆我、 我原文作主此乃主所言、
耶 30:1 <h2>主示<u>耶利米</u>被擄之民必得歸故土</h2> <u>耶利米</u>奉主命曰、
耶 30:2 主<u>以色列</u>之天主如是云、我所諭爾之言、筆之於書、
耶 30:3 主曰、時日將至、我必返我民<u>以色列</u>及<u>猶大</u>被擄之人、主曰、我必使之復歸我所賜其祖之地、得而為業、○
耶 30:4 以下乃主論<u>以色列</u>及<u>猶大</u>所諭之言、
<h2> 遭災之後必得解救
</h2>
耶 30:5 主如是云、惟聞戰慄之聲、各處驚惶、毫無平康、
耶 30:6 爾曹且訪問觀察、有男曾產子乎、今見人各以手支腰、面變青色、若將產之婦、此何故歟、
耶 30:7 哀哉大難之日、無可比擬、此乃<u>雅各</u>遇災害之時、後必獲救、
耶 30:8 萬有之主曰、當是日我必折爾項所負之敵軛、斷諸繩索、不容異邦人役爾、
耶 30:9 必得奉事主爾之天主、及我為爾所立之王<u>大衛</u>、
<h2> 慰藉<u>雅各</u>
</h2>
耶 30:10 主曰、我僕<u>雅各</u>歟、毋畏懼、<u>以色列</u>歟、毋驚惶、我必自遠方拯救爾、自被擄之地拯救爾苗裔、<u>雅各</u>將歸、居享綏安康泰、無人驚擾、
耶 30:11 主曰、我護祐爾、拯救爾、我散爾於列邦、雖盡滅此邦、而不盡滅爾、雖不以爾為無罪、我仍責爾惟寛、○
耶 30:12 主如是云、爾患處甚危、創傷未痊、
耶 30:13 無人惜爾以裹爾傷、爾不得良藥、使爾傷得痊、
耶 30:14 昔愛爾者、俱已忘爾、無人詢問爾、爾之愆尤甚多、爾之罪惡加增、故我以敵之擊擊爾、責爾惟嚴、
耶 30:15 爾雖受傷損、痛苦難堪、豈可鳴冤、爾愆尤甚多、罪惡加增、故我待爾若是、
耶 30:16 雖然、凡吞噬爾者必被吞噬、凡敵爾者必被擄、掠爾者必被掠、凡刼爾者我必使之被刼、
耶 30:17 主曰、惟爾<u>郇</u>邑、爾稱為被逐者、無人尋訪爾、我必治爾患處、醫爾傷損、
<h2> 必蒙恩得歸故土
</h2>
耶 30:18 主如是云、<u>雅各</u>幕之見擄者、我將返之、顧惜其居所、城必復建於故岡、宮殿必如初有人居處、
<h2> 惡徒必遭主赫怒重罰
</h2>
耶 30:19 感謝歡樂之聲、必出於其中、我使之蕃衍、不致減少、使之尊榮、不致卑微、
耶 30:20 子孫之盛、仍如往日、其會眾必立於我前、凡虐遇之者、我必懲罰、
耶 30:21 率之者、必屬其族、治之者、出自其中、我許其親近我、則可親近我、 則可親近我或作可進於我前不然、孰擅敢親近我、此乃主所言、
耶 30:22 爾曹將為我之民、我為爾之天主、○
耶 30:23 惟主震怒、狂風驟起、暴風大作、臨於惡人之首、
耶 30:24 主心所擬之事、未成未立、則其烈怒不息、末日爾曹必明悟、
耶 31:1 <h2><u>以色列</u>必復建興</h2> 主曰、當是時我將為<u>以色列</u>諸族之天主、彼為我之民、
耶 31:2 主如是云、昔<u>以色列</u>民得脫鋒刃、適於曠野、蒙我恩寵、我與偕行、使之安息、
耶 31:3 民曰、古昔之時、主顯現於我、 或作主自遠方顯現於我曰、我永遠愛爾、故我施爾以恩、
耶 31:4 主又曰、<u>以色列</u>民、 民原文作處女我必復建爾、則爾得建、譬彼處女、執鼓為飾、與群歡樂者、舞蹈而出、
耶 31:5 必復在<u>撒瑪利亞</u>諸山、植葡萄樹、植者植之而食 其果、
耶 31:6 時日將至、在<u>以法蓮</u>山之守望者將呼曰、爾我當起、陟彼<u>郇</u>山、覲主我之天主、
耶 31:7 主如是云、當為<u>雅各</u>欣喜而歌、在萬民中為首者、當為之歡呼、傳揚讚頌曰、主之民<u>以色列</u>、主拯救其遺餘者、
耶 31:8 主曰、我導之自北方、集之自地極、偕之必有瞽者、跛者、孕婦、產婦咸來、成為大會、歸於斯地、
耶 31:9 彼為我所導、必哭泣禱告而來、我使之行於溪畔、履平直之途、其間不遇窒礙、 其間不遇窒礙或作無人顛蹶其中我為<u>以色列</u>之父、<u>以法蓮</u>為我長子、
<h2> 宣其佳事
</h2>
耶 31:10 列國須聽主言、當播揚於遠島云、昔散<u>以色列</u>族者、今必集之、必守之如牧者之守其群羊、
耶 31:11 蓋主救贖<u>雅各</u>、救贖之脫於強於彼者之手、 或作蓋主贖雅各救之於強暴者之手
耶 31:12 使至<u>郇</u>之高岡謳歌、因蒙主恩、得穀、酒、油、群羊、群牛、欣喜懽忭、中心自覺如園囿滋潤、不復煩惱、
耶 31:13 當是時處女將舞蹈歡欣、壯男老叟亦若是、蓋我使其憂變為喜、又加慰藉、使其愁煩之後得歡樂、
耶 31:14 主曰、我必使祭司享膏澤而心飫、使我民足沾我恩、○
<h2> <u>拉結</u>哭子主慰藉之
</h2>
耶 31:15 主如是云、在<u>拉瑪</u>聞憂聲、即悲哀痛哭之聲、<u>拉結</u>哭其子、不肯受慰、以子無存故、
耶 31:16 主如是云、禁爾聲勿號哭、禁爾目勿下淚、爾勤勞有賞可得、彼必返自敵國、此乃主所言、
耶 31:17 主曰、爾終必有冀望、爾子將歸故土、
<h2> <u>以法蓮</u>懊悔悛改復蒙矜恤得歸故土
</h2>
耶 31:18 我聞<u>以法蓮</u>哀哭曰、昔我如不習於負軛 不習於負軛或作放逸之犢、主督責我、我受督責、求主俾我悛改、我則悛改、蓋主為我之天主、
耶 31:19 悛改之後、我甚悔於心、受教之後、自搥己髀、自覺愧怍羞慚、因幼時之罪、受辱蒙恥、
耶 31:20 <u>以法蓮</u>豈非我之愛子、我所悅之赤子乎、我一言之、即顧念之、我心腸為之發矜恤、復加憐憫、此乃主所言、○
<h2> 許以救主降生
</h2>
耶 31:21 <u>以色列</u>民 民原文作處女下同歟、當樹表立柱、心思路徑、即昔所由往之道、<u>以色列</u>民歟、返哉、返爾此諸邑、
耶 31:22 違逆之族、 族原文作女爾行止不定、將至何時、主使一新事在地、即女護衛男子、
耶 31:23 萬有之主<u>以色列</u>之天主如是云、我使<u>猶大</u>見擄之人旋歸時、則在<u>猶大</u>地及其諸邑中、人仍頌讚曰、惟爾公義之居所、惟爾聖山、主賜福於爾、
耶 31:24 <u>猶大</u>人民仍居故土、其諸城邑俱必如初、仍有農夫、仍有牧者、出而牧其群、
耶 31:25 困憊者、我必飫之、一切憂心者、我必暢之、
耶 31:26 先知自言、我 若睡夢觀此而醒、 或作人將言我醒而觀之自覺寢睡甚甘、
<h2> 必眷愛己民
</h2>
耶 31:27 主曰、時日將至、我必使<u>以色列</u>族、與<u>猶大</u>族、人丁蕃衍、牲畜眾多、
耶 31:28 主曰、昔我專心以彼拔除、拆毀、傾覆、翦滅、降災、後亦必若是專心建造之、栽植之、
耶 31:29 當是時人不復曰、父食酸葡萄、而子齒酸、
耶 31:30 人必因己罪死亡、凡食酸葡萄者、其齒方酸、
<h2> 立新約
</h2>
耶 31:31 主曰、時日將至、我與<u>以色列</u>族、與<u>猶大</u>族、將立新約、
耶 31:32 非若昔與其祖所立之約、在我援手導彼出<u>伊及</u>地之時、我雖為其主、彼仍違背此約、 或作昔我援手導其列祖出伊及之時與彼立約我雖為其主彼仍爽我約今所立之約必不若是此乃主所言、
耶 31:33 主曰、是日後、我與<u>以色列</u>族所將立之約即此、我將以我律法、置於其衷、銘於其心、我為彼之天主、彼為我之民、
耶 31:34 主曰、 當時兄弟鄰里、毋需彼此復誨曰、當識主、蓋自長至幼、無不識我、我將赦其愆、不復記憶其罪、
<h2> 得救之民必永存主前歷久不棄
</h2>
耶 31:35 主使日發光於晝、定月與星發光於夜、使海水洶湧、波浪翻騰、名為萬有之主、主如是云、
耶 31:36 倘此定例於我前可廢、則<u>以色列</u>族亦於我前可廢、永不為國、此乃主所言、
<h2> 必廣廓四境
</h2>
耶 31:37 主如是云、如能上度天、下測地、則我亦因<u>以色列</u>族所為棄<u>以色列</u>族、此乃主所言、
耶 31:38 主曰、時日將至、斯邑必為我名復建、自<u>哈楠業</u>戍樓、至邑隅之門、
耶 31:39 人亦用繩、前往量度、至<u>迦立</u>岡、又轉至<u>歌亞</u>、
耶 31:40 屍之遍谷、與傾灰之所、及諸田疇、至<u>汲淪</u>溪、又至東方馬門之隅、俱為聖地、以歸於我、 我原文作主不復拆毀、不復傾圮、至於永遠、
耶 32:1 <h2><u>耶利米</u>預言<u>西底家</u>必陷<u>巴比倫</u>王手<u>西底家</u>下之於獄</h2> <u>猶大</u>王<u>西底家</u>十年、即<u>尼布甲尼撒</u>十八年、主有言諭<u>耶利米</u>、
耶 32:2 當時<u>巴比倫</u>王之軍、圍困<u>耶路撒冷</u>、先知<u>耶利米</u>囚於獄院、在<u>猶大</u>王宮之側、
耶 32:3 蓋<u>耶利米</u>曾述預言曰、主如是云、我將付此邑於<u>巴比倫</u>王手、使彼取之、<u>猶大</u>王<u>西底家</u>不能脫於<u>迦勒底</u>人手、必付於<u>巴比倫</u>王手、面審詰問、 面審詰問原文作其口彼此對言其目彼此相視必將<u>西底家</u>擄至<u>巴比倫</u>、居彼待我眷顧之、爾曹雖與<u>迦勒底</u>人戰、必不獲勝、此乃主所言、<u>猶大</u>王<u>西底家</u>遂問<u>耶利米</u>曰、爾何為述若是之預言、於是囚之於獄、
<h2> 奉主命購<u>哈拿篾</u>之田
</h2>
耶 32:4 a
耶 32:5 a
耶 32:6 <u>耶利米</u>曰、主有言諭我云、
耶 32:7 爾叔<u>沙龍</u>子<u>哈拿篾</u>將詣爾所、告爾曰、我有田在<u>亞拿突</u>、請爾購之、爾乃我族人、購之相宜、
耶 32:8 厥後我叔之子<u>哈拿篾</u>至獄院、見我果如主所言、彼謂我曰、<u>便雅憫</u>地、<u>亞拿突</u>邑、我有一田、請爾購之、爾乃我族人、爾得斯田為業宜也、爾購之哉、我 <u>耶利米</u>乃知此即主所言、
耶 32:9 遂購叔之子<u>哈拿篾</u>田、在<u>亞拿突</u>、權銀十七舍客勒予之、
耶 32:10 我書契約印以印、使人為證、以權權銀予之、
<h2> 置購約於瓦器中付<u>巴錄</u>存之至久以明斯土之民仍必歸回
</h2>
耶 32:11 循例按法、契約必有二、一封緘、一不封緘、我取之、
耶 32:12 在我叔之子<u>哈拿篾</u>、與書名於契之證人、及坐於獄院之諸<u>猶大</u>人目前、付於<u>瑪西雅</u>孫、<u>尼利亞</u>子<u>巴錄</u>、
耶 32:13 我於眾前囑<u>巴錄</u>曰、
耶 32:14 萬有之主<u>以色列</u>之天主如是云、取此書契、即二購約、封緘者與不封緘者、置於瓦器、使存多日、
耶 32:15 蓋萬有之主<u>以色列</u>之天主如是云、人在斯地、必復購宅第、田畝、葡萄園、
<h2> <u>耶利米</u>中心疑異禱主請示
</h2>
耶 32:16 我 <u>耶利米</u>以購田之契、予<u>尼利亞</u>子<u>巴錄</u>後、禱主曰、
耶 32:17 主耶和華歟、曾以巨力大能、 大能原文作伸臂創造天地、無事主不能成、
耶 32:18 施恩於千百代、因父之罪、罰及後嗣、至大全能之天主、名為萬有之主、
耶 32:19 謀略有大智、行事有大能、聖目鑒察世人之舉動、視人之舉動及其行為之結果、而加以報施、
耶 32:20 在<u>伊及</u>地、在<u>以色列</u>族、在世人中、行奇事異跡、宣揚大名、有如今日、
耶 32:21 行奇事、顯異跡、施巨力、 施巨力原文作以強手展大能、 展大能原文作以伸臂行可畏之事、導主之民<u>以色列</u>出<u>伊及</u>地、
耶 32:22 以此流乳與蜜之地賜之、即昔主向其列祖發誓必賜之之地、
耶 32:23 彼入而得之、不聽從主言、不遵行主律、凡主所命行者、彼俱不行、故主使之遭此諸災、
耶 32:24 今土壘已近於城以破之、城因鋒刃、饑饉、疫癘、將付於攻之之<u>迦勒底</u>人手、主言有應、為主所見、
耶 32:25 主耶和華歟、是邑既將付於<u>迦勒底</u>人手、乃命我曰、當以銀購田、使人為證何耶、
<h2> 主言因民有罪乃行懲罰後仍施恩使歸故土
</h2>
耶 32:26 主有言諭<u>耶利米</u>曰、
耶 32:27 我乃主、世間萬民之天主、 世間萬民之天主原文作凡有血氣者之天主豈有我不能成之事、
耶 32:28 主如是云、我必以斯邑付於<u>迦勒底</u>人手、與<u>巴比倫</u>王<u>尼布甲尼撒</u>手、攻取斯邑、
耶 32:29 攻邑之<u>迦勒底</u>人、必來以火焚斯邑、斯邑之民、曾在屋頂、焚香於<u>巴力</u>、奠酒於他神、干我震怒、故此屋俱必焚燬、
耶 32:30 <u>以色列</u>人與<u>猶大</u>人、自立國以來、 自立國以來原文作自其幼時惟行惡於我前、<u>以色列</u>人手所作所為、惟干我震怒、此乃主所言、
耶 32:31 自建斯城之日、以迄今日、恆干我怒、激我忿、使我除之於我前、
耶 32:32 皆因<u>以色列</u>人與<u>猶大</u>人、所行干我震怒之惡事、彼之列王、侯伯、祭司、先知、<u>猶大</u>諸人、<u>耶路撒冷</u>居民皆然、
耶 32:33 彼以背向我、不以面向我、我屢 屢原文作每晨誨之、惟彼不聽、不受督責、
耶 32:34 以可惡之物、置於為我名而建之殿、 或作以可惡之物置於我殿籲我名之所使殿污穢、
耶 32:35 在<u>便欣嫩</u>谷、築<u>巴力</u>邱壇、以子女焚獻於<u>摩洛</u>、使<u>猶大</u>人陷於罪、行此可憎之事、我未嘗命之、亦未起此意於心、
耶 32:36 今主<u>以色列</u>之天主論斯邑如是云、爾曹言斯邑必因鋒刃、饑饉、疫癘、付於<u>巴比倫</u>王手、
耶 32:37 我震怒施威、大發烈忿、以斯邑之居民、逐至列邦、日後我必由此列邦集之、使歸斯地、安然而居、
耶 32:38 彼必為我民、我必為其天主、
耶 32:39 我必使之同心合轍、常敬畏我、致彼與其子孫、皆可蒙福、
耶 32:40 我與之必立永約、不復棄之、施以恩惠、使彼存敬畏我之心、不復背逆我、
耶 32:41 我必欣然施之以恩、盡心盡意、誠實無妄、植之於斯地、
耶 32:42 主如是云、我既以此大災降於斯民、厥後我亦必以所許之諸福降之、
耶 32:43 爾曹言斯地荒蕪、無人無畜、已付<u>迦勒底</u>人手、 我曰、厥後人仍於斯地購田、
耶 32:44 在<u>便雅憫</u>地、<u>耶路撒冷</u>四周、<u>猶大</u>諸邑、山地諸邑、平原 平原或作窪地諸邑、南方諸邑、人將以銀購田、書契約印之、使人為證、蓋我必使其被擄者、返歸故土、此乃主所言、
耶 33:1 <h2>許以必施恩於被擄之民使歸故土</h2> 時<u>耶利米</u>尚囚於獄院、<u>耶利米</u>復奉主命曰、
耶 33:2 主如是云、作之者我、造之者我、定之者我、 或作主如是云行作在我成就在我建立在我主我名也、
耶 33:3 爾籲我、我必應爾、又以爾所未知神妙之大事示爾、
耶 33:4 主<u>以色列</u>之天主如是云、<u>迦勒底</u>人築壘、以器械攻擊斯邑、拆毀邑內宅第、及<u>猶大</u>王之宮殿、使充滿以屍、即我震怒發忿時、所誅者之屍、因斯民所行之諸惡、我掩面不顧斯邑、
<h2> 預言斯土復興人民共享安樂
</h2>
耶 33:5 a
耶 33:6 厥後我醫愈斯邑居民之傷、以良藥使之得痊、賜以平康、待以誠實、
耶 33:7 我必使<u>猶大</u>及<u>以色列</u>之被擄者旋歸、我必建之如初、
耶 33:8 彼獲罪於我、叛逆乎我、惟我將潔其諸罪、赦其諸愆、
耶 33:9 天下萬國、聞我降福於斯民、亦必欣喜、揄揚我名、頌美我、歸榮於我、因我降福於<u>耶路撒冷</u>、賜以平康、必畏懼戰慄、 畏懼戰慄或作詫異驚駭
耶 33:10 主如是云、爾曹曾言斯地荒蕪、無人無畜、厥後在此荒蕪、無人無居民無牲畜之<u>猶大</u>諸邑、及<u>耶路撒冷</u>之街衢、將復聞欣喜之聲、新娶者之聲、新婦之聲、必仍有人以酬恩祭、 酬恩祭或作感謝祭奉入主殿、大聲呼曰、當頌美萬有之主、因主至善、主之恩惠永遠恆存、蓋我必使斯地之被擄者旋歸、 我必使斯地之被擄者旋歸或作我必使斯地復興使綏安如初、此乃主所言、
<h2> 國享太平
</h2>
耶 33:11 a
耶 33:12 萬有之主如是云、斯地之諸邑悉荒蕪、無人無畜、厥後仍有牧場、 牧人仍使群羊安息在彼、
耶 33:13 在山地諸邑、平原 平原或作窪地諸邑、南方諸邑、<u>便雅憫</u>地、<u>耶路撒冷</u>四周、<u>猶大</u>諸邑、必仍有群羊、為牧人所核數所引導、此乃主所言、
耶 33:14 主曰、我向<u>以色列</u>族與<u>猶大</u>族許福、時日將至、我必踐其言、
<h2> <u>大衛</u>裔中必生義者秉公行義拯救世人
</h2>
耶 33:15 當是日是時、我必使<u>大衛</u>苗裔中興一義者、長若枝柯、秉公行義於天下、
耶 33:16 當是日<u>猶大</u>獲救、<u>耶路撒冷</u>安居、人必稱其名曰施義於我之主、 人必稱其名曰施義於我之主或作人將稱其名曰耶和華我儕之義者也
<h2> 國祚久長不乏繼位之人主與<u>大衛</u>所立之約永久不廢其裔亦永久不棄
</h2>
耶 33:17 主如是云、<u>大衛</u>家永不乏人坐於國位、治理<u>以色列</u>族、
耶 33:18 祭司<u>利未</u>人、亦不乏人於我前獻火焚祭、獻素祭、日獻恆祭、
耶 33:19 <u>耶利米</u>奉主命曰、
耶 33:20 主如是云、我所立晝夜之約、爾若能廢、使晝夜失時、
耶 33:21 則我與我僕<u>大衛</u>所立之約亦可廢、使無後嗣坐其位為王、我與事我之<u>利未</u>人、及祭司所立之約亦可廢、
耶 33:22 天之眾星不可數、海濱塵沙不可量、我僕<u>大衛</u>之裔、及奉事我之<u>利未</u>人、我必使之蕃衍亦若是、
耶 33:23 主有言諭<u>耶利米</u>曰、
耶 33:24 斯民所言、爾不知乎、彼曰、昔主所選之二族、今已棄之、彼如是藐視我民、目中視之不復為邦國、
耶 33:25 主如是云、我所立晝夜之約、所定天地之例、
耶 33:26 若能爽能廢、則我亦遐棄<u>雅各</u>之苗裔與我僕<u>大衛</u>、不復使<u>大衛</u>之裔、治理<u>亞伯拉罕</u> <u>以撒</u> <u>雅各</u>之子孫、蓋我必使其被擄者旋歸、且施之以矜恤、
耶 34:1 <h2><u>耶利米</u>言<u>西底家</u>必見擄城必傾陷</h2> <u>巴比倫</u>王<u>尼布甲尼撒</u>、率其全軍、及屬其權下各國之民、攻<u>耶路撒冷</u>、及屬<u>耶路撒冷</u>諸邑、時<u>耶利米</u>奉主命曰、
耶 34:2 主<u>以色列</u>之天主如是云、爾往見<u>猶大</u>王<u>西底家</u>、告之曰、主如是云、我將付斯邑於<u>巴比倫</u>王手、必以火焚燬、
耶 34:3 爾不得脫其手、必為人所執、付於<u>巴比倫</u>王手、而鞫詰問、 面鞫詰問原文作爾之目將見巴比倫王之目其口將與爾口言爾必至<u>巴比倫</u>、
耶 34:4 然爾<u>猶大</u>王<u>西底家</u>、宜聽主言、主論爾如是云、爾必不亡於刃、
耶 34:5 乃將平安而死、人必為爾焚香品、 焚香品或作焚物如為爾列祖、爾前之先王所焚者然、人亦為爾哀哭曰、哀哉我主云、主曰、此我已言之、
耶 34:6 先知<u>耶利米</u>在<u>耶路撒冷</u>、以斯諸言告<u>猶大</u>王<u>西底家</u>、
耶 34:7 時<u>巴比倫</u>王之軍旅、攻<u>耶路撒冷</u>及<u>猶大</u>所餘之城邑、即<u>拉吉</u>、<u>亞西加</u>、<u>猶大</u>鞏固之城、惟留此二城、○
<h2> 侯伯與民立約循例釋放奴婢既而悔之乃廢其約強仍服事
</h2>
耶 34:8 <u>西底家</u>王與<u>耶路撒冷</u>民眾立約、宣告釋放之例、厥後主有言諭<u>耶利米</u>、
耶 34:9 所約者、即人各釋放為奴婢之<u>希伯來</u>男女、任其自由、勿使同族<u>猶大</u>人為奴、
耶 34:10 奉約之諸侯伯及民眾、聞人各當釋其奴婢、任其自由、毋復使供役、皆遵言釋之、
耶 34:11 既而後悔、以所釋任意自由之奴婢、復使之歸、強之仍為奴婢、
<h2> <u>耶利米</u>預言因不聽命而廢約必陷敵手
</h2>
耶 34:12 於是<u>耶利米</u>奉主命曰、
耶 34:13 主<u>以色列</u>之天主如是云、昔我導爾列祖出<u>伊及</u>、即彼為奴之地、其時我與彼立約曰、
耶 34:14 如爾同族<u>希伯來</u>人、被鬻於爾為奴、但事爾六年、屆第七年、爾當釋之離爾、任其自由、惟爾列祖不聽我、不傾耳以聽、
耶 34:15 今爾曹己悛改、行善於我前、宣告釋放同族、亦為此事、在為我名而建之殿、 在為我名而建之殿或作在籲我名之殿於我前立約、
耶 34:16 爾又後悔、褻瀆我名、以所釋任意自由之奴婢、復使之歸、強之仍為奴婢、
耶 34:17 主如是云、爾曹不聽我、不願宣告釋爾同族同國之人、今我宣告爾、必使 使或作任爾遭鋒刃、饑饉、疫癘、使爾受天下萬國之凌虐、
耶 34:18 <u>猶大</u>及<u>耶路撒冷</u>之侯伯、宦官、祭司、及國之眾民、宰犢中判、由其中經過、立盟約於我前、後又背此約、不踐約言、
耶 34:19 a
耶 34:20 故我必付之於敵人與索其命者之手、其屍必為空中鳥地上獸所食、
耶 34:21 <u>猶大</u>王<u>西底家</u>、及其牧伯、我必付於敵人與索其命者之手、即<u>巴比倫</u>王軍旅之手、主曰、其軍雖離爾而去、我必命之復來此邑、攻而取之、焚之以火、我必使<u>猶大</u>諸邑荒蕪、無人居處、
耶 34:22 a
耶 35:1 <h2><u>利甲</u>族克遵守先祖遺命</h2> 當<u>猶大</u>王<u>約西亞</u>子<u>約雅敬</u>之時、主有言諭<u>耶利米</u>曰、
耶 35:2 爾往見<u>利甲</u>族之人、以言使彼詣我 我原文作主殿宇、而入一房、飲之以酒、
耶 35:3 我 <u>耶利米</u>遂以<u>哈巴西尼亞</u>孫、<u>雅利米亞</u>子、<u>耶撒尼亞</u>、與其兄弟諸子、以及<u>利甲</u>全族之人、
耶 35:4 攜至主殿、入神人<u>伊基大利</u>子<u>哈難</u>子孫之房、其房在牧伯之房旁、在守門者<u>沙龍</u>子<u>瑪西雅</u>之房以上、
耶 35:5 我以爵與杯盛酒、置於<u>利甲</u>族之人前、謂之曰、請爾飲酒、
耶 35:6 曰、我儕不飲酒、因我祖<u>利甲</u>子<u>約拿達</u>、戒我曰、爾歷代勿飲酒、至於永遠、
耶 35:7 勿建室、勿播種、勿栽葡萄園、勿據而有此、畢生居於帳幕、則可久存於爾寄居之地、 則可久存於爾寄居之地或作則可於爾寄居之地得享遐齡
耶 35:8 我祖<u>利甲</u>子<u>約拿達</u>凡所命我者、我悉聽從、我儕與妻室子女、終身不飲酒、
耶 35:9 不建室以居、無葡萄園、無耕種之田地、 無耕種之田地原文作無田地無穀種
耶 35:10 惟居帳幕、聽從我祖<u>約拿達</u>言、遵其所命我者而行、
耶 35:11 <u>巴比倫</u>王<u>尼布甲尼撒</u>來攻斯地、我儕曰、不如入<u>耶路撒冷</u>、以避<u>迦勒底</u>人之軍旅、與<u>亞蘭</u>人之軍旅、如是寄居<u>耶路撒冷</u>、
耶 35:12 <u>耶利米</u>奉主命曰、
<h2> 主藉<u>耶利米</u>罪<u>猶大</u>人不遵守主命
</h2>
耶 35:13 萬有之主<u>以色列</u>之天主如是云、爾往告<u>猶大</u>人、及<u>耶路撒冷</u>居民云、主曰、何不受警教、聽我言乎、
耶 35:14 <u>利甲</u>子<u>約拿達</u>、命其子孫勿飲酒、彼聽其祖之言、迄今不飲、我屢 屢原文作每晨下同誨爾、惟爾不聽我、
耶 35:15 我屢遣我僕眾先知告爾云、爾當各離惡道、作為從善、勿從他神而崇事、則可得居於我所賜爾與爾列祖之地、惟爾不傾耳、不聽我、
耶 35:16 <u>利甲</u>子<u>約拿達</u>之子孫、遵行先人所諭之之命、斯民乃不聽從我、
耶 35:17 因此主萬有之天主<u>以色列</u>之天主如是云、我所言降於<u>猶大</u>人及<u>耶路撒冷</u>居民之諸災、必降於其身、因我命之而彼不聽、我召之而彼不應故、
<h2> 主許賜福於<u>利甲</u>族因克遵守遣命故
</h2>
耶 35:18 <u>耶利米</u>告<u>利甲</u>族之人曰、萬有之主<u>以色列</u>之天主如是云、因爾遵祖<u>約拿達</u>之命、守其諸誡命、行凡所諭爾者、
耶 35:19 故萬有之主<u>以色列</u>之天主如是云、<u>利甲</u>子<u>約拿達</u>永不乏人存於我前、
耶 36:1 <h2><u>耶利米</u>以所說未來事命<u>巴錄</u>記其言於卷</h2> <u>猶大</u>王<u>約西亞</u>子<u>約雅敬</u>四年、主有言諭<u>耶利米</u>曰、
耶 36:2 爾當取卷、將我所諭爾論<u>以色列</u> <u>猶大</u>與諸國之言、即自<u>約西亞</u>時、自我初諭爾之日、以迄於今日所諭爾之言、皆書於其上、
耶 36:3 或者<u>猶大</u>族聞我所欲降之諸災、各改其惡行、則我赦其愆尤罪惡、
耶 36:4 <u>耶利米</u>召<u>尼利亞</u>子<u>巴錄</u>至、<u>巴錄</u>遂循<u>耶利米</u>口傳、以主諭<u>耶利米</u>諸言、書之於卷、
<h2> 誦於民前
</h2>
耶 36:5 <u>耶利米</u>告<u>巴錄</u>曰、我囚於獄、不能詣主之殿、
耶 36:6 禁食之日、民詣主之殿、爾往以爾循我口傳所書於卷之主言、讀於 <u>耶路撒冷</u>民前、亦讀於自各邑詣主殿之<u>猶大</u>人前、
耶 36:7 或者斯民悛改惡行、俯伏於主前而祈禱、蓋主大震其怒、言欲降重災於斯民、
耶 36:8 <u>尼利亞</u>子<u>巴錄</u>、遵先知<u>耶利米</u>所諭者而行、於主之殿、讀卷中之主言、
耶 36:9 <u>猶大</u>王<u>約西亞</u>子<u>約雅敬</u>五年九月、<u>耶路撒冷</u>眾民、及自<u>猶大</u>諸邑來至<u>耶路撒冷</u>之眾民、宣告禁食之日於主前、
耶 36:10 時<u>巴錄</u>在主殿、在上院、在主殿新門旁、在<u>沙番</u>子繕寫<u>基瑪利亞</u>之房、以所書於卷<u>耶利米</u>之言、讀於民前、
<h2> <u>米該雅</u>以此事告諸牧伯牧伯遣<u>猶底</u>見<u>巴錄</u>命其攜卷而至誦與之聽
</h2>
耶 36:11 <u>沙番</u>孫<u>基瑪利亞</u>子<u>米該雅</u>、聽卷中主之諸言、
耶 36:12 則詣王宮、諸候伯坐於彼、即繕寫<u>以利沙瑪</u>、<u>示瑪雅</u>子<u>第萊雅</u>、<u>亞革博</u>子<u>以利拿單</u>、<u>沙番</u>子<u>基瑪利亞</u>、<u>哈拿尼亞</u>子<u>西底家</u>、及其餘之侯伯、
耶 36:13 <u>米該雅</u>以所聞之言、即<u>巴錄</u>讀卷於民前之時所聞者、悉告彼、
耶 36:14 諸侯伯遣<u>古示</u>曾孫<u>示利米亞</u>孫<u>尼探亞</u>子<u>猶底</u>、詣<u>巴錄</u>所、告之曰、爾所讀使民聽之卷、爾可攜之至、<u>尼利亞</u>子<u>巴錄</u>遂手執卷而至其前、
耶 36:15 眾謂之曰、爾坐讀卷使我儕聽、<u>巴錄</u>讀之使眾聽、
耶 36:16 眾聞此諸言、互相驚訝、謂<u>巴錄</u>曰、我必以此諸言 諸言或作諸事告王、
耶 36:17 又問<u>巴錄</u>曰、爾如何由<u>耶利米</u>之口、書此諸言、明以告我、
耶 36:18 <u>巴錄</u>對曰、斯諸言、<u>耶利米</u>以口述於我、我以筆墨書之於卷、
<h2> 牧伯告<u>巴錄</u>宜與<u>耶利米</u>匿於僻地
</h2>
耶 36:19 諸侯伯告<u>巴錄</u>曰、爾與<u>耶利米</u>且往自匿、勿使人知爾曹於何處、
耶 36:20 諸侯伯藏其卷於繕寫<u>以利沙瑪</u>之房、入院見王、以斯諸言、 諸言或作諸事奏告於王、
耶 36:21 王遣<u>猶底</u>取卷至、<u>猶底</u>遂取卷於繕寫<u>以利沙瑪</u>之房、<u>猶底</u>遂讀之於王前、及侍於王側之諸侯伯前、
<h2> 卷讀於<u>約雅敬</u>前<u>約雅敬</u>聞之遂以刀裁卷焚之火中
</h2>
耶 36:22 時值九月、王坐避寒之宮、前有火燃燒於鑪、
耶 36:23 <u>猶底</u>讀三四行、王遂以繕寫所用之刀割之、投於鑪之火中、待卷焚盡於鑪之火中、
耶 36:24 王與其諸臣聽此諸言、竟不畏懼、亦不裂衣、
耶 36:25 <u>以利拿單</u>、<u>第萊雅</u>、<u>基瑪利亞</u>、求王勿焚卷、王弗聽、
耶 36:26 王命<u>哈米勒</u>子<u>耶拉篾</u>、<u>亞斯列</u>子<u>西萊亞</u>、<u>亞伯叠</u>子<u>示利米亞</u>、執繕寫<u>巴錄</u>及先知<u>耶利米</u>、幸主使之得藏匿、
耶 36:27 <u>巴錄</u>以<u>耶利米</u>口傳之言書於卷、王焚之之後、主有言諭<u>耶利米</u>曰、
耶 36:28 <u>猶大</u>王<u>約雅敬</u>既已焚卷、爾復取一卷、以前卷之言、復書於其上、
<h2> 預言<u>約雅敬</u>王必受惡報
</h2>
耶 36:29 亦當告<u>猶大</u>王<u>約雅敬</u>曰、主如是云、爾問曰、何錄於卷云、<u>巴比倫</u>王必至毀滅斯國、翦絕人民牲畜、爾竟焚燬斯卷、
耶 36:30 故主論<u>猶大</u>王<u>約雅敬</u>如是云、其後嗣必無人坐於<u>大衛</u>之位、其屍必擲於外、書暴夜寒、
耶 36:31 我必罰其罪、及其子孫臣僕之罪、我曾言、必降諸災於<u>耶路撒冷</u>居民及<u>猶大</u>人、而彼不聽、今我必降斯災、
<h2> <u>耶利米</u>命<u>巴錄</u>更取卷復書前言並增言辭其意相同
</h2>
耶 36:32 於是<u>耶利米</u>復取一卷、予<u>尼利亞</u>子繕寫<u>巴錄</u>、<u>巴錄</u>又循<u>耶利米</u>口傳、以<u>猶大</u>王<u>約雅敬</u>所焚前卷之諸言、書於其上、外增多詞、意同前言、
耶 37:1 <h2><u>迦勒底</u>人聞<u>法老</u>自<u>伊及</u>至遂撤圍<u>西底家</u>遣人往見<u>耶利米</u>請為民禱主</h2> <u>約西亞</u>子<u>西底家</u>、代<u>約雅敬</u>子<u>哥尼亞</u>於<u>猶大</u>地為王、乃<u>巴比倫</u>王<u>尼布甲尼撒</u>所立、
耶 37:2 <u>西底家</u>與臣僕國民、不聽主之言、即主藉先知<u>耶利米</u>所言者、
耶 37:3 <u>西底家</u>王遣<u>示利米亞</u>子<u>猶甲</u>、祭司<u>瑪西雅</u>子<u>西番亞</u>、往見先知<u>耶利米</u>曰、請代我祈求主我之天主、
耶 37:4 時<u>耶利米</u>出入於民中、尚未下獄、
耶 37:5 時<u>法老</u>軍旅、自<u>伊及</u>而出、圍<u>耶路撒冷</u>之<u>迦勒底</u>人、聞其風聲、遂離<u>耶路撒冷</u>而去、
<h2> <u>耶利米</u>預言<u>迦勒底</u>軍必復至得勝攻陷斯邑
</h2>
耶 37:6 先知<u>耶利米</u>奉主命曰、
耶 37:7 主<u>以色列</u>之天主如是云、<u>猶大</u>王遣爾曹來、求問於我、爾曹當如是告之曰、<u>法老</u>之軍旅、出以助爾、必歸其地<u>伊及</u>、
耶 37:8 <u>迦勒底</u>人必復至攻擊斯邑、必取之、以火焚燬、
耶 37:9 主如是云、勿自欺曰、<u>迦勒底</u>人必離我而去、彼必不去、
耶 37:10 攻爾之<u>迦勒底</u>人、假使爾擊其全軍、其中惟遺受傷之人、亦各於幕中起、以火焚燬斯邑、○
<h2> 守門官疑<u>耶利米</u>欲投<u>迦勒底</u>人乃執之解交侯伯侯伯幽之於囹圄
</h2>
耶 37:11 <u>迦勒底</u>軍因懼<u>法老</u>之軍、離<u>耶路撒冷</u>而去、
耶 37:12 時<u>耶利米</u>欲出<u>耶路撒冷</u>、往<u>便雅憫</u>地、欲在彼得其業 業或作分於民間、
耶 37:13 既至<u>便雅憫</u>門、有閽長名<u>伊利雅</u>、乃<u>哈拿尼</u>孫<u>示利米亞</u>子、執先知<u>耶利米</u>曰、爾欲降<u>迦勒底</u>人乎、
耶 37:14 <u>耶利米</u>曰、非也、我不欲降<u>迦勒底</u>人、<u>伊利雅</u>不聽、仍執<u>耶利米</u>、解至侯伯前、
耶 37:15 侯伯怒<u>耶利米</u>、撻之、囚之於獄、在繕寫<u>約拿單</u>室、蓋眾以此室為獄、
耶 37:16 於是<u>耶利米</u>下獄、囚於窖多日、
<h2> <u>西底家</u>潛召<u>耶利米</u>問其有主命否
</h2>
耶 37:17 <u>西底家</u>遣人取之出獄、令潛入其宮、問之曰、爾自主得有默示否、<u>耶利米</u>曰、有、又曰、爾必見付於<u>巴比倫</u>王手、
<h2> <u>耶利米</u>求釋放王略加寛恕
</h2>
耶 37:18 <u>耶利米</u>又奏<u>西底家</u>王曰、爾曹囚我於獄、我於爾、爾臣僕斯民、得何罪耶、
耶 37:19 爾之先知、曾向爾預言曰、<u>巴比倫</u>王必不來攻爾、亦不攻斯地、而今彼安在、
耶 37:20 今伏祈我主我王、俯聽我求、勿使我復入繕寫<u>約拿單</u>之室、不然、恐我死於彼、
耶 37:21 <u>西底家</u>王命人囚<u>耶利米</u>於獄之院、亦命人自炊餅者市、日取餅一方、給之食、直至城中絕糧、於是<u>耶利米</u>居於獄之院、
耶 38:1 <h2>諸牧伯誣告<u>耶利米</u>使民喪膽幽之於阱</h2> <u>瑪坦</u>子<u>示法提亞</u>、<u>巴施戶珥</u>子<u>基大利</u>、<u>示利米亞</u>子<u>猶甲</u>、<u>瑪勒家</u>子<u>巴施戶珥</u>、聞<u>耶利米</u>向民眾所言曰、
耶 38:2 主如是云、凡仍居斯邑者、必亡於鋒刃、饑饉、疫癘、惟出 邑降<u>迦勒底</u>人者、必得生、得保全其生命、
耶 38:3 蓋主如是云、此邑必付於<u>巴比倫</u>王軍旅之手、必取之、
耶 38:4 諸牧伯奏王曰、斯人以如此之言、述於斯邑中所遺之武士百姓、使彼喪膽、斯人不求民之利益、 利益或作得平康惟求其害、當殺之、
耶 38:5 <u>西底家</u>王曰、斯人在爾手中、王毫不能禁爾、
耶 38:6 眾遂以<u>耶利米</u>下於<u>哈米勒</u>子<u>瑪勒家</u>坑中、即在獄院、以繩縋之下、坑無水、惟有淤泥、<u>耶利米</u>遂沈入於泥中、
<h2> <u>以伯米勒</u>為之求王乃略得寛恕
</h2>
耶 38:7 王宮內有宦官、<u>古實</u>人<u>以伯米勒</u>、聞人下<u>耶利米</u>於坑、知王坐於<u>便雅憫</u>門、
耶 38:8 則出王宮奏王曰、
耶 38:9 我主我王、今邑中絕糧、先知<u>耶利米</u>在 獄院原居之處、已幾乎餓死、今牧伯更下之於坑、彼眾向<u>耶利米</u>所行者甚不善、 或作我主我王斯人將先知耶利米下之於坑彼眾向耶利米所行者甚不善耶利米必餓死於彼因城中絕糧
耶 38:10 王諭<u>古實</u>人<u>以伯米勒</u>曰、爾自此攜三十人、乘先知<u>耶利米</u>未死、出之於坑、
耶 38:11 <u>以伯米勒</u>率眾入王宮、至庫樓下、自彼取舊爛之布片、與破敝之衣服、繫之以繩、縋下坑中、至<u>耶利米</u>所、
耶 38:12 <u>古實</u>人<u>以伯米勒</u>謂<u>耶利米</u>曰、以此舊爛之布片、與破敝之衣服、置於爾腋下、使繩在其上、<u>耶利米</u>如言而行、
耶 38:13 眾以繩曳<u>耶利米</u>、自坑中而上、於是<u>耶利米</u>仍居獄院、
<h2> <u>西底家</u>潛召<u>耶利米</u>至問以宜如何行<u>耶利米</u>勸之投<u>迦勒底</u>人自保生命
</h2>
耶 38:14 <u>西底家</u>王遣人召先知<u>耶利米</u>、至主殿之第三門、王謂<u>耶利米</u>曰、我有一事問爾、毫勿隱於我、
耶 38:15 <u>耶利米</u>謂<u>西底家</u>曰、我告爾、爾必殺我、我為爾設謀、爾必不聽我、
耶 38:16 <u>西底家</u>王私誓謂<u>耶利米</u>曰、我指造我生命永生主而誓、必不殺爾、亦不付爾於索爾命者之手、
耶 38:17 <u>耶利米</u>謂<u>西底家</u>曰、主萬有之主<u>以色列</u>之天主如是云、如爾出邑見 見或作降下同<u>巴比倫</u>王之將帥、則爾必得保全生命、此邑不致被火焚燬、爾與爾全家必得生存、
耶 38:18 如爾不出邑見<u>巴比倫</u>王之將帥、斯邑必付於<u>迦勒底</u>人之手、必焚之以火、爾亦不能脫於其手、
耶 38:19 <u>西底家</u>王謂<u>耶利米</u>曰、有<u>猶大</u>人已降<u>迦勒底</u>人、我恐<u>迦勒底</u>人付我於彼之手、使彼凌辱我、
耶 38:20 <u>耶利米</u>曰、必不付爾、凡主之言、我所述於爾者、爾其聽從、則獲大益、得保全生命、
耶 38:21 如爾不願出、主示我之言乃此、
耶 38:22 <u>猶大</u>王宮所遺諸女、必被曳出至<u>巴比倫</u>王之將帥所、此女必譏笑爾、曰、爾之良友誘爾、爾受其欺、爾足陷於泥、彼轉而退、
耶 38:23 人將曳爾后妃眾子見<u>迦勒底</u>人、爾亦不能脫於其手、必為<u>巴比倫</u>王所擒、爾亦使此邑被火焚燬、
<h2> 王謂<u>耶利米</u>毋以斯言示侯伯
</h2>
耶 38:24 <u>西底家</u>謂<u>耶利米</u>曰、勿使人知此言、則可不死、
耶 38:25 倘牧伯聞我與爾言、來問爾曰、爾奏王何言、爾其告我、勿隱於我、則我不殺爾、王所語爾者何言、
耶 38:26 可謂之曰、我求王勿使我歸<u>約拿單</u>之室、恐死於彼、
耶 38:27 諸牧伯至<u>耶利米</u>所、問之、<u>耶利米</u>遵王所囑之之言答之、事不洩漏、眾默然、不復詰之、
耶 38:28 <u>耶利米</u>居於獄院、直至<u>耶路撒冷</u>被陷之日、<u>耶路撒冷</u>被陷之時、<u>耶利米</u>猶在獄院、
耶 39:1 <h2><u>耶路撒冷</u>陷</h2> <u>猶大</u>王<u>西底家</u>九年十月、<u>巴比倫</u>王<u>尼布甲尼撒</u>、率其全軍至<u>耶路撒冷</u>、圍困之、
耶 39:2 <u>西底家</u>十一年四月九日、城破、
耶 39:3 <u>巴比倫</u>王之侯伯、<u>尼甲沙利薛</u>、<u>三甲尼波</u>、宦官長<u>撒西金</u>、博士長<u>尼甲沙利薛</u>、及<u>巴比倫</u>王其餘一切侯伯咸至、坐於中門、
<h2> <u>西底家</u>王遁<u>迦勒底</u>軍執之解交<u>巴比倫</u>王
</h2>
耶 39:4 <u>猶大</u>王<u>西底家</u>與諸戰士見之、夜間逃遁、由王園之道、由兩城中之門出城、望平原 平原或作亞拉巴下同而走、
耶 39:5 <u>迦勒底</u>軍旅追之、在<u>耶利歌</u>平原追及<u>西底家</u>、執之、解至<u>哈末</u>地之<u>利比拉</u>、<u>巴比倫</u>王<u>尼布甲尼撒</u>前、遂審鞫之、
<h2> <u>巴比倫</u>王戮其子抉其目使被攜至<u>巴比倫</u>
</h2>
耶 39:6 <u>巴比倫</u>王在<u>利比拉</u>、屠戮<u>西底家</u>諸子於<u>西底家</u>目前、亦屠戮<u>猶大</u>之諸顯者、
耶 39:7 抉<u>西底家</u>之兩目、繫以銅索、欲攜至<u>巴比倫</u>、
<h2> 宮殿房宅焚燒城垣傾毀民被擄掠
</h2>
耶 39:8 <u>迦勒底</u>人、以火焚王宮及民室、毀<u>耶路撒冷</u>城垣、
耶 39:9 侍衛長<u>尼布撒拉但</u>、將邑中所留之民、與降之之人、以及其餘遺民、悉擄至<u>巴比倫</u>、
耶 39:10 惟民之貧窮、毫無所有者、侍衛長<u>尼布撒拉但</u>留於<u>猶大</u>地、當日以葡萄園與田畝予之、
<h2> <u>巴比倫</u>王命臣顧恤<u>耶利米</u>
</h2>
耶 39:11 <u>巴比倫</u>王<u>尼布甲尼撒</u>為<u>耶利米</u>命侍衛長<u>尼布撒拉但</u>曰、
耶 39:12 爾提之出獄、 原文作爾取彼眷顧之、毫勿加害、惟視其所欲而施之焉、
耶 39:13 侍衛長<u>尼布撒拉但</u>、宦官長<u>尼布沙斯班</u>、博士長<u>尼甲沙利薛</u>、及<u>巴比倫</u>王諸侯伯、遣人提<u>耶利米</u>出獄院、託於<u>沙番</u>孫<u>亞希甘</u>子<u>基大利</u>、使攜於其家、於是<u>耶利米</u>居於民間、
<h2> 主應許<u>以伯米勒</u>必救護其命
</h2>
耶 39:14 a
耶 39:15 <u>耶利米</u>尚囚於獄院時、主有言諭之曰、往告<u>古實</u>人<u>以伯米勒</u>曰、
耶 39:16 萬有之主<u>以色列</u>之天主如是云、我言降災不降福於斯邑、必有效驗、使爾目睹、
耶 39:17 主曰、當是日我必援爾、不致付所懼之人手、
耶 39:18 我必拯救爾、免爾亡於鋒刃、必得保全爾之生命、因爾賴我故、此乃主所言、
耶 40:1 <h2>侍衛長<u>尼布撒拉但</u>釋<u>耶利米</u>厥後<u>耶利米</u>往<u>米斯巴</u>見<u>基大利</u></h2> <u>耶路撒冷</u>居民、與<u>猶大</u>人被擄至<u>巴比倫</u>、<u>耶利米</u>亦為侍衛長<u>尼布撒拉但</u>所執、縲絏於其中、及至<u>拉瑪</u>、<u>尼布撒拉但</u>釋之去、其後<u>耶利米</u>蒙主默示、
耶 40:2 侍衛長召<u>耶利米</u>告之曰、主爾之天主、曾言降災於斯地、
耶 40:3 今主已降之、如言而行、因爾曹獲罪於主、不聽其命、故遭遇此事、
耶 40:4 我今解爾手之鐵索、 手之鐵索或作手梏如爾欲偕我往<u>巴比倫</u>、則可往、我必眷顧爾、如不欲偕我往<u>巴比倫</u>、則可不往、全地於爾前、爾欲何往、隨意可往、
耶 40:5 <u>耶利米</u>未及答、 侍衛長曰、爾可歸<u>沙番</u>孫<u>亞希甘</u>子<u>基大利</u>所、今<u>巴比倫</u>王立彼轄<u>猶大</u>諸邑、爾可偕之居於民間、否則爾欲何往、任意而往、侍衛長給以餱糧禮物、使之去、
耶 40:6 <u>耶利米</u>至<u>米斯巴</u>、見<u>沙番</u>孫<u>亞希甘</u>子<u>基大利</u>、偕居於國中所遺之民間、○
<h2> 逃遁之潰卒與四散之<u>猶大</u>人皆至<u>米斯巴</u>見<u>基大利</u>
</h2>
耶 40:7 在田野 田野或作平原下同之武士長、與其兵卒、聞<u>巴比倫</u>王立<u>亞希甘</u>子<u>基大利</u>為斯地之方伯、以男女及幼孩、未擄至<u>巴比倫</u>之貧民、歸其轄制、
耶 40:8 於是<u>尼探雅</u>子<u>以實瑪利</u>、<u>加利亞</u>二子<u>約哈難</u>、<u>約拿單</u>、<u>單戶篾</u>子<u>西萊亞</u>、<u>尼陀法</u>人<u>以斐</u>諸子、<u>瑪迦</u>人之子<u>耶撒尼亞</u>、率其兵卒、至<u>米斯巴</u>見<u>基大利</u>、
耶 40:9 <u>沙番</u>孫<u>亞希甘</u>子<u>基大利</u>、向彼及其從人發誓曰、勿以服事<u>迦勒底</u>人為懼、爾居斯地服事<u>巴比倫</u>人、則可獲福、 獲福或作亨通
耶 40:10 我居<u>米斯巴</u>、聽來此<u>迦勒底</u>人之命、爾當積酒、果、油、藏之於器、居於所獲之諸邑、
耶 40:11 在<u>摩押</u>、<u>亞捫</u>、<u>以東</u>、及諸國所有<u>猶大</u>人、聞<u>巴比倫</u>王留遺民於<u>猶大</u>、並立<u>沙番</u>孫<u>亞希甘</u>子<u>基大利</u>轄之、
耶 40:12 則諸<u>猶大</u>人自所逃之各處、返<u>猶大</u>地、至<u>米斯巴</u>見<u>基大利</u>、積酒與果甚多、
<h2> <u>以實瑪利</u>欲謀害<u>基大利</u> <u>約哈難</u>洩其謀於<u>基大利</u> <u>基大利</u>弗信
</h2>
耶 40:13 <u>加利亞</u>子<u>約哈難</u>、及田野之諸武士長、至<u>米斯巴</u>見<u>基大利</u>、
耶 40:14 告之曰、<u>亞捫</u>王<u>巴利斯</u>、遣<u>尼探雅</u>子<u>以實瑪利</u>殺爾、爾知之乎、<u>亞希甘</u>子<u>基大利</u>不信之、
耶 40:15 <u>加利亞</u>子<u>約哈難</u>在<u>米斯巴</u>私語<u>基大利</u>曰、容我往殺<u>尼探雅</u>子<u>以實瑪利</u>、必無人知之、何可待其殺爾、使集於爾所之<u>猶大</u>人四散、以致<u>猶大</u>之遺民盡亡、
耶 40:16 <u>亞希甘</u>子<u>基大利</u>、謂<u>加利亞</u>子<u>約哈難</u>曰、爾所言誣<u>以實瑪利</u>、爾不可行此事、
耶 41:1 <h2><u>以實瑪利</u>突殺<u>基大利</u>等欲攜遺民遁往<u>亞捫</u>地</h2> 七月、宗室<u>以利沙瑪</u>孫<u>尼探雅</u>子<u>以實瑪利</u>、與數王臣、及從者十人、至<u>米斯巴</u>、見<u>亞希甘</u>子<u>基大利</u>、在<u>米斯巴</u>席座同食、
耶 41:2 <u>尼探雅</u>子<u>以實瑪利</u>、與從者十人起、以刃殺<u>沙番</u>孫<u>亞希甘</u>子<u>基大利</u>、即<u>巴比倫</u>王所立為方伯者、
耶 41:3 <u>以實瑪利</u>亦殺在<u>米斯巴</u>偕<u>基大利</u>之諸<u>猶大</u>人、及所有<u>迦勒底</u>之武士、
耶 41:4 <u>基大利</u>見殺之次日、尚無人知、有八十人、自<u>示劍</u>、<u>示羅</u>、<u>撒瑪利亞</u>而來、薙鬚裂衣、自割其身、手攜禮物香品、欲奉於主殿、
耶 41:5 a
耶 41:6 <u>尼探雅</u>子<u>以實瑪利</u>、出<u>米斯巴</u>迎之、且行且哭、見時謂之曰、請來見<u>基大利</u>、
耶 41:7 既至邑中、<u>尼探雅</u>子<u>以實瑪利</u>、率從者殺之、投之於坑、
耶 41:8 其中有十人告<u>以實瑪利</u>曰、我儕有麥、大麥、油與蜜、藏於田、毋殺我、於是釋之、不殺之於其同儕中、
耶 41:9 <u>以實瑪利</u>殺屬<u>基大利</u>之眾、投屍於坑、其坑即昔<u>亞撒</u>王為防禦<u>以色列</u>王<u>巴沙</u>所掘者、<u>尼探雅</u>子<u>以實瑪利</u>、以所殺者之屍充之、
耶 41:10 <u>以實瑪利</u>擄在<u>米斯巴</u>所留之人、諸公主、諸遺民在<u>米斯巴</u>、即侍衛長<u>尼布撒拉但</u>所託<u>亞希甘</u>子<u>基大利</u>者、<u>尼探雅</u>子<u>以實瑪利</u>、盡擄之去、欲投<u>亞捫</u>人、
<h2> <u>約哈難</u>聞<u>以實瑪利</u>所行率眾攻之救回民眾立意攜往<u>伊及</u>
</h2>
耶 41:11 <u>加利亞</u>子<u>約哈難</u>、與所率之諸軍長、聞<u>尼探雅</u>子<u>以實瑪利</u>所行之惡、
耶 41:12 則率眾前往、欲與<u>尼探雅</u>子<u>以實瑪利</u>戰、遇之於<u>基遍</u>大水旁、 大水旁或作大池旁
耶 41:13 <u>以實瑪利</u>自<u>米斯巴</u>所擄之民眾、見<u>加利亞</u>子<u>約哈難</u>與所率之諸軍長、則喜、轉而歸於<u>加利亞</u>子<u>約哈難</u>、
耶 41:14 a
耶 41:15 惟<u>尼探雅</u>子<u>以實瑪利</u>與從者八人、脫於<u>約哈拿</u>手、往<u>亞捫</u>人地、
耶 41:16 <u>尼探雅</u>子<u>以實瑪利</u>、既殺<u>亞希甘</u>子<u>基大利</u>、自<u>米斯巴</u>擄諸遺民、戰士、婦女、嬰孩、宦官至<u>基遍</u>、<u>加利亞</u>子<u>約哈難</u>、與所率之諸軍長、救之歸、遂以斯眾攜至<u>金罕</u>旅所、 金罕旅所或作基羅特金罕近<u>伯利恆</u>、暫居於彼、欲往<u>伊及</u>、
耶 41:17 a
耶 41:18 蓋<u>尼探雅</u>子<u>以實瑪利</u>、殺<u>亞希甘</u>子<u>基大利</u>、<u>巴比倫</u>王所立為方伯者、故<u>約哈難</u>及民眾懼<u>迦勒底</u>人、欲逃他方以避之、
耶 42:1 <h2><u>約哈難</u>等請<u>耶利米</u>為求問主示以當如何行且言必從主命</h2> <u>加利亞</u>子<u>約哈難</u>、<u>何沙雅</u>子<u>耶撒尼亞</u>、  耶撒尼亞又名亞薩利亞見四十三章二節與諸軍長、以及大小人民、咸來前、
耶 42:2 告先知<u>耶利米</u>曰、乞爾為我儕即斯遺民祈禱於主爾之天主、我民素多、今所遺者寡、爾所目睹、
耶 42:3 願主爾之天主、示我當行之途、當為之事、
耶 42:4 先知<u>耶利米</u>謂之曰、我允爾所求、 我允爾所求原文作我已聽矣我必循爾所言、祈禱主爾之天主、凡主所應者我必告爾、一無所隱於爾、
耶 42:5 眾告<u>耶利米</u>曰、凡主爾之天主、遣爾諭我之言、我必遵行、主真實誠信、願主於爾我間為證、
耶 42:6 今我求爾禱於主我之天主、主所命者、無論我悅與不悅、我必聽從、我聽從主我天主之命、庶幾可以獲福、 獲福或作亨通
<h2> <u>耶利米</u>奉主言告以若仍居<u>猶大</u>地必平安無事
</h2>
耶 42:7 十日後、<u>耶利米</u>得主之默示、
耶 42:8 <u>耶利米</u>遂召<u>加利亞</u>子<u>約哈難</u>、與所率之諸軍長、以及大小人民、
耶 42:9 告之曰、爾曹遣我在主<u>以色列</u>之天主前、代爾祈禱、主如是云、
耶 42:10 如爾仍居於斯地、我必建造爾、不復拆毀、栽植爾、不復拔除、我降災於爾、我已悔之、
耶 42:11 主曰、爾素懼<u>巴比倫</u>王、今而後毋庸懼之、蓋我祐爾救爾拯爾脫於其手、
耶 42:12 我使爾得矜恤、<u>巴比倫</u>王必矜恤爾、使爾歸於故土、
<h2> 若往<u>伊及</u>地必遭諸災
</h2>
耶 42:13 如爾曰、我不居斯地、不聽從主爾天主之命、
耶 42:14 如曰、我必往<u>伊及</u>地、在彼不見戰事、不聞角聲、不至缺食而饑餓、我必居於<u>伊及</u>、
耶 42:15 <u>猶大</u>遺民歟、爾其聽主言、萬有之主<u>以色列</u>之天主如是云、如爾執意往<u>伊及</u>而居於彼、
耶 42:16 則爾所懼之鋒刃、必追及爾於<u>伊及</u>、所慮之饑饉、必臨及爾於<u>伊及</u>、爾曹必亡於彼、
耶 42:17 凡執意往<u>伊及</u>、欲居於彼、必亡於鋒刃、饑饉、疫癘、我降之以災、不得脫免、靡有孑遺、
耶 42:18 萬有之主<u>以色列</u>之天主如是云、我向<u>耶路撒冷</u>居民、傾洩我之盛忿烈怒、爾曹至<u>伊及</u>後、我亦如是向爾曹傾洩我之烈怒、使爾曹受咒詛、令人驚駭、受詈罵、被羞辱、不得復見斯地、
<h2> 責以有命弗踐從命之言
</h2>
耶 42:19 <u>耶利米</u>又曰、爾曹<u>猶大</u>遺民、主諭爾勿往<u>伊及</u>、亦當知我今日切切警教爾、
耶 42:20 爾曹謬妄、自取其罪、爾曾遣我至主爾之天主前、曰、求爾代我儕祈禱主我之天主、凡主我之天主所諭爾者、爾其告我、我必遵行、
耶 42:21 主爾之天主遣我諭爾、惟爾不聽其言、
耶 42:22 今爾曹當知、必死於鋒刃、饑饉、疫癘、在爾欲往居處之地、
耶 43:1 <h2><u>約哈難</u>等弗信<u>耶利米</u>之預言攜民眾與<u>耶利米</u>至<u>伊及</u></h2> <u>耶利米</u>以天主之言告民眾、即主耶和華遣其諭之言、宣言既竟、
耶 43:2 <u>何沙雅</u>子<u>亞薩利亞</u>、<u>加利亞</u>子<u>約哈難</u>、及諸狂傲之人、告<u>耶利米</u>曰、爾出言虛誑、主我之天主、未嘗遣爾諭我云、勿往居<u>伊及</u>、
耶 43:3 乃<u>尼利亞</u>子<u>巴錄</u>慫慂爾以害我、欲付我於<u>迦勒底</u>人手、或殺我、或擄我至<u>巴比倫</u>、
耶 43:4 <u>加利亞</u>子<u>約哈難</u>、與諸軍長、以及民眾、不聽從主命、不居於<u>猶大</u>地、
耶 43:5 <u>加利亞</u>子<u>約哈難</u>與諸軍長、不聽從主命、以<u>猶大</u>一切遺民、即由所逃之各邦、歸而欲居<u>猶大</u>地者、與侍衛長<u>尼布撒拉但</u>、所託<u>沙番</u>孫<u>亞希甘</u>子<u>基大利</u>之男女、幼孩、與諸公主、及先知<u>耶利米</u>、並<u>尼利亞</u>子<u>巴錄</u>、俱攜往<u>伊及</u>、乃至<u>答比匿</u>、○
<h2> <u>耶利米</u>預言<u>伊及</u>必敗於<u>巴比倫</u>王
</h2>
耶 43:6 a
耶 43:7 a
耶 43:8 主在<u>答比匿</u>、有言諭<u>耶利米</u>曰、
耶 43:9 爾取大石、藏於灰泥中、於磚窰間、 於磚窰間或作於鋪磚處在<u>答比匿</u> <u>法老</u>之宮門前、使<u>猶大</u>人目睹、
耶 43:10 告之曰、萬有之主<u>以色列</u>之天主如是云、我必遣我僕<u>巴比倫</u>王<u>尼布甲尼撒</u>至此、置其寶座在藏石之所、張其寶幄在其上、
耶 43:11 既至、必攻擊<u>伊及</u>國、當死者必死、當被擄者必被擄、當就刃者必就刃、
耶 43:12 我必以火焚燬<u>伊及</u>諸神廟、使<u>巴比倫</u>王、或焚、或擄、彼得<u>伊及</u>甚易、如牧者披衣、後必安然而去、
耶 43:13 必毀<u>伊及</u>地日城之偶像、火焚<u>伊及</u>一切神廟、
耶 44:1 <h2><u>耶利米</u>言<u>猶大</u>國滅因服事他神故</h2> 居<u>伊及</u>之諸<u>猶大</u>人、即居於<u>密奪</u> 密奪又作密革奪<u>答比匿</u>、<u>挪弗</u>、及<u>巴忒羅</u>地者、<u>耶利米</u>得主之默示以告之  以告之或作論彼曰、
耶 44:2 萬有之主<u>以色列</u>之天主如是云、我已降災於<u>耶路撒冷</u>、及<u>猶大</u>諸邑、今日俱荒蕪、無人居處、爾所目睹、
耶 44:3 皆因居民作惡、干犯我怒、焚香於他神而服事之、即彼與爾及爾列祖所未識之神、
耶 44:4 我屢 屢原文作每晨遣我僕眾先知警教之云、此可憎之事、我所憾者、爾勿行之、
耶 44:5 惟彼不聽、不傾耳以聽、不改惡行、仍焚香於他神、
耶 44:6 故我之盛忿烈怒、震發如焚、傾洩於<u>猶大</u>諸邑、及<u>耶路撒冷</u>街衢、使之傾圮荒蕪、有如今日之景象、
耶 44:7 今主萬有之天主<u>以色列</u>之天主如是云、爾曹何為行此大惡、自罹其咎、使爾男女、孩提、嬰兒、悉絕於<u>猶大</u>族中、致無一人存留、
耶 44:8 何為崇拜爾手所作之偶像、干犯我怒、何為於所寄居之<u>伊及</u>地、焚香於他神、爾曹如此行、必致滅絕、必在天下萬邦被咒詛、受凌辱、
耶 44:9 爾列祖之惡事、<u>猶大</u>列王之惡事、其后妃之惡事、爾曹之惡事、及爾妻之惡事、在<u>猶大</u>地、在<u>耶路撒冷</u>街衢所作者、爾豈忘之乎、
耶 44:10 至於今日、猶不悔改、不知畏懼、我於爾前及爾列祖前、所設之法度律例、仍不遵行、
<h2> 預言逃至<u>伊及</u>之<u>猶大</u>人必盡滅
</h2>
耶 44:11 故萬有之主<u>以色列</u>之天主如是云、我必震怒降災於爾、翦滅<u>猶大</u>全族、
耶 44:12 <u>猶大</u>遺民、執意往居<u>伊及</u>者、我必除之、使之滅沒殞亡於<u>伊及</u>地、必遭鋒刃饑饉而滅、自小至大、悉死於鋒刃饑饉、受咒詛、令人驚駭、被詈罵、受羞辱、
耶 44:13 居於<u>伊及</u>之<u>猶大</u>人、我將罰之、如我昔罰<u>耶路撒冷</u>居民、罰之以鋒刃、饑饉、疫癘、
耶 44:14 <u>猶大</u>遺民、至<u>伊及</u>地以居者、心慕仍歸<u>猶大</u>地以居、將無一人遺存而得歸、其得歸者、惟逃避之數人而已、
<h2> <u>猶大</u>人固執暱邪
</h2>
耶 44:15 眾中有人知其妻焚香於他神、遂與旁立眾多之婦女、並居<u>伊及</u>地<u>巴忒羅</u>之民眾、答<u>耶利米</u>曰、
耶 44:16 爾託主名所傳於我之言、我不聽從、
耶 44:17 必循我口所出之言而為、必焚香灌奠、奉事天后、循我平日所為、循昔我列祖與王公、在<u>猶大</u>諸邑、在<u>耶路撒冷</u>街衢所為、當時我得飽食享福、不遇患難、
耶 44:18 自我不焚香灌奠、奉事天后、我則缺乏一切、又遇鋒刃饑饉而亡、
耶 44:19 婦女曰、我焚香灌奠並作餅、以奉事天后、豈非我夫所許乎、
<h2> <u>耶利米</u>警以必受重罰
</h2>
耶 44:20 <u>耶利米</u>告答之之諸男女庶民曰、
耶 44:21 爾曹與爾列祖、王公、及國中眾民、在<u>猶大</u>諸邑、在<u>耶路撒冷</u>街衢、若是焚香、主悉思念、記憶在心、
耶 44:22 因爾之惡行、因爾所作可憎之事、主不能復容忍、故使爾土地荒蕪、令人驚駭、受咒詛、無人居處、有如今日之景象、
耶 44:23 因爾焚香、獲罪於主、不聽從主命、不遵行主之律例典章法度、故爾遭遇此災、有如今日之景象、
耶 44:24 <u>耶利米</u>又告眾民及眾婦女曰、<u>猶大</u>人眾、居<u>伊及</u>地者、須聽主言、
耶 44:25 萬有之主<u>以色列</u>之天主如是云、爾與爾妻、口曾出言曰、我曾許願焚香灌奠、奉事天后、必償我願、爾曹果循爾口所言、以手成之、執意償爾之願、
耶 44:26 今爾曹居<u>伊及</u>之眾<u>猶大</u>人、宜聽主言、主曰、我指己之大名而誓、遍<u>伊及</u>所有之<u>猶大</u>人、不使其一人復稱我名曰、我指主耶和華永生而誓云、
耶 44:27 主又曰、我決意降之以禍、不降之以福、凡在<u>伊及</u>之<u>猶大</u>人、必亡於鋒刃饑饉、殲滅殆盡、
耶 44:28 其得脫於鋒刃、自<u>伊及</u>地復歸<u>猶大</u>地者、數人而已、厥後<u>猶大</u>遺民、至<u>伊及</u>以居者、必知誰之言應驗、我之言歟、抑彼之言歟、
<h2> 言<u>伊及</u>王<u>法老</u>必付於敵手可為預兆以徵所言必驗
</h2>
耶 44:29 主曰、我在<u>伊及</u> 伊及原文作斯處將罰爾、有兆可證、使爾知我言降災於爾、必有效驗、
耶 44:30 主如是云、我將<u>伊及</u>王<u>法老</u> <u>合弗拉</u>、付於索其命之敵手、如我曾以<u>猶大</u>王<u>西底家</u>、付於索其命之敵<u>巴比倫</u>王<u>尼布甲尼撒</u>手、
耶 45:1 <h2><u>巴錄</u>心懷憂愁<u>耶利米</u>以主言訓教勸慰之</h2> <u>猶大</u>王<u>約西亞</u>子、<u>約雅敬</u>四年、<u>尼利亞</u>子<u>巴錄</u>循<u>耶利米</u>口傳、以斯諸言筆之於書、厥後先知<u>耶利米</u>告<u>巴錄</u>曰、
耶 45:2 <u>巴錄</u>歟、主<u>以色列</u>之天主論爾如是云、
耶 45:3 爾嘗言、哀哉、主增我憂、加我苦、我因歎息而困憊、不得平康、
耶 45:4 主命我 <u>耶利米</u>告爾<u>巴錄</u>曰、主如是云、我所建造、後我毀之、我所栽植、後我拔之、天下俱如是、
耶 45:5 爾猶為己圖維大事乎、爾勿圖維、蓋我必降災於凡有血氣者、惟爾無論何往、我仍使爾得保全生命、此乃主所言、
耶 46:1 <h2><u>耶利米</u>預言<u>法老</u>軍必敗於<u>伯拉</u>河濱</h2> 先知<u>耶利米</u>得主之默示論列國、 其言如左、
耶 46:2 論<u>伊及</u>國、即論<u>伊及</u>王<u>法老</u> <u>尼哥</u>之軍旅、屯集於<u>伯拉</u>河濱之<u>迦基密</u>、<u>猶大</u>王<u>約西亞</u>子<u>約雅敬</u>四年、為<u>巴比倫</u>王<u>尼布甲尼撒</u>所擊、 <u>耶利米</u>預論此事曰、
耶 46:3 備干與盾、前趨上陣、
耶 46:4 車卒備車、騎軍乘馬、戴冑而立、礪戈矛、著戎衣、
耶 46:5 主曰、我觀其喪膽退後、勇士潰敗、急於奔逃、並不回顧、四望驚惶、何故也、
耶 46:6 疾趨者不得脫逃、有勇者不能避難、在北方<u>伯拉</u>河濱、皆顛蹶傾仆、
耶 46:7 漲溢若<u>尼羅</u>、  尼羅即伊及大河之名其水汎濫若江河、誰歟、
耶 46:8 <u>伊及</u>人漲溢若<u>尼羅</u>、其水汎濫若江河、彼曰、我必往掩蓋遍地、毀滅城邑與其居民、
耶 46:9 馬奔騰、車狂馳、勇武之士悉出、<u>古實</u>人、<u>弗</u> 弗又作富特人、俱執干戈、<u>路得</u>族俱善挽弓、  或作馬奔騰車狂馳勇武之士悉出執干之古實人弗人善於挽弓之路得族亦出
耶 46:10 此日也、乃主萬有之天主復仇之日、復仇於敵、使刃食而得飽、飲血若醉、蓋主萬有之天主、在北方<u>伯拉</u>河濱、大行誅戮、
耶 46:11 <u>伊及</u>民 民原文作處女歟、可往<u>基列</u>求乳香、雖多服良藥、徒然無益、必不得痊、
耶 46:12 爾受凌辱、列國俱聞、爾之號呼、聞於遍地、蓋勇士與勇士互撞而蹶、彼此顛仆、○
<h2> <u>巴比倫</u>王必徵服<u>伊及</u>
</h2>
耶 46:13 主示先知<u>耶利米</u>、<u>巴比倫</u>王必至攻擊<u>伊及</u>地、有言曰、
耶 46:14 當宣告於<u>伊及</u>、播揚於<u>密奪</u>、 密奪又作密革奪傳示於<u>挪弗</u>、<u>答比匿</u>云、當為備屹立、因爾之四周、有鋒刃殺戮、
耶 46:15 爾之壯士、緣何沖沒 沖沒或作傾仆而不能立、因主驅逐之故也、
耶 46:16 多人顛仆、自相蹂躪、乃曰、莫若歸本國、返故土、以避兇暴之鋒刃、
耶 46:17 人於彼宣告云、<u>伊及</u>王<u>法老</u>惟能出矜誇之言、 惟能出矜誇之言或作已敗矣已失其機、
耶 46:18 大主宰 或作皇皇大主名為萬有之主曰、我指己永生而誓、彼來之勢、若山中之<u>他泊</u>、海濱之<u>迦密</u>、
耶 46:19 <u>伊及</u>之居民 居民原文作女歟、爾將遷徙遠方、當自備器物、蓋<u>挪弗</u>必荒蕪、被焚燬、無人居處、
耶 46:20 惟爾<u>伊及</u>、猶若美犢、有災自北方而來、
耶 46:21 其中募卒、亦若肥犢、災害之日既至、患難之時既臨、則咸轉身而遁、不立 而禦敵、
耶 46:22 <u>伊及</u>人發聲若蛇、敵人率軍而來、如樵夫執斧以伐木、
耶 46:23 主曰、<u>伊及</u>軍旅、猶若稠密之林、多如蝗蝻、不可勝數、今為敵所殺、猶如伐木、
耶 46:24 <u>伊及</u>民 民原文作女蒙羞受辱、付於北方人之手、
耶 46:25 萬有之主<u>以色列</u>之天主曰、我必罰<u>挪</u>之<u>亞們</u>  亞們即伊及群神之一伊及人尊為大神及<u>法老</u>、罰<u>伊及</u>與其諸神君王、罰<u>法老</u>與凡倚賴<u>法老</u>之人、
耶 46:26 必付之於索其命者、即<u>巴比倫</u>王<u>尼布甲尼撒</u>及其臣僕之手、厥後<u>伊及</u>之地、仍有人居處、與昔無異、此乃主所言、○
<h2> 慰藉<u>雅各</u>言受罰之後必復蒙恩
</h2>
耶 46:27 我僕<u>雅各</u>歟、毋畏懼、<u>以色列</u>歟、毋驚惶、我必自遠方拯救爾、自被擄之地拯救爾苗裔、<u>雅各</u>將歸、居享綏安康泰、無人驚擾、
耶 46:28 主曰、我僕<u>雅各</u>歟、毋畏懼、我護祐爾、我逐爾於列邦、雖盡滅此邦、而不盡滅爾、雖不以爾為無罪、我仍責爾惟寛、
耶 47:1 <h2>預言<u>非利士</u>人必傾敗</h2> <u>法老</u>未擊<u>迦薩</u>之先、先知<u>耶利米</u>得主之默示、論<u>非利士</u>人曰、
耶 47:2 主如是云、水自北至、成為漲溢之河、泛濫斯地、淹沒其上所有、淹沒城邑與其居民、人俱號呼、居民哀哭、
耶 47:3 駿馬奔馳、蹏聲隆隆、戰車疾趨、輪聲轟轟、聞者無不喪膽、為父者不暇回顧其子、
耶 47:4 時日將至、主必毀滅<u>非利士</u>人、勦除助<u>推羅</u>及<u>西頓</u>所遺之客兵、主必毀滅<u>非利士</u>人、毀滅<u>加弗託</u> 加弗託又作鴿託島之遺民、
耶 47:5 <u>迦薩</u>悉除髮、<u>亞實基倫</u>已亡、平原遺民歟、割傷己身、將至何時、
耶 47:6 主之劍乎、爾行戮不息、何時方止、當入於鞘、安靖不動、
耶 47:7 主既命之在<u>亞實基倫</u>、在海濱大行殺戮、焉能止息、
耶 48:1 <h2>預言<u>摩押</u>必受懲罰</h2> 論<u>摩押</u>有預言曰、萬有之主<u>以色列</u>之天主如是云、禍哉、<u>尼波</u>已毀、<u>基烈他英</u>已陷、受辱蒙羞、<u>米斯迦</u> 米斯迦或作保障抱愧驚惶、
耶 48:2 <u>摩押</u>榮華歸於無有、人在<u>希實本</u>、設謀以害之曰、當往絕之、使不復成國、<u>瑪得緬</u>歟、爾亦傾滅、鋒刃追襲爾後、
耶 48:3 <u>何羅念</u>傾毀、大遭災害、哀號之聲遠聞、
耶 48:4 <u>摩押</u>破敗、其中孩童發號哭之聲、
耶 48:5 上<u>路希</u>岡、哭泣不已、下<u>何羅念</u>坡、因遭破敗、哀號甚慘、其聲遠聞、
耶 48:6 當遁逃、自救生命、當如曠野之焭獨人、 焭獨人或作杜松
<h2> 因自恃己財
</h2>
耶 48:7 爾因恃己之工作貨財、必被攻取、<u>基抹</u>被擄、其祭司侯伯亦然、
耶 48:8 殘賊者至、攻擊各邑、無邑得免、山谷敗亡、平原毀滅、循主所言、
耶 48:9 當以翼予<u>摩押</u>、可藉以飛去、其邑荒蕪、無人居處、
耶 48:10 代主行事懈怠者、當受咒詛、禁刃飲血者、當受咒詛、
<h2> 因自信恆享平安
</h2>
耶 48:11 <u>摩押</u>自有國以來、 自有國以來原文作自幼時恆享綏安、未嘗被擄、若酒有渣滓、未從此器傾於彼器、故滋味仍留、香氣不變、
耶 48:12 主曰、時日將至、我必遣人來傾之、空其器皿、破其瓶甕、
耶 48:13 <u>摩押</u>必因<u>基抹</u>而愧怍、如昔<u>以色列</u>族因所恃<u>伯特利</u>而愧怍然、
<h2> 因妄賴己勇
</h2>
耶 48:14 爾曹焉可曰、我儕乃英武有能之士、善於戰爭、
耶 48:15 大主宰 或作皇皇大主名為萬有之主曰、<u>摩押</u>已毀滅、其城邑已焚燬、煙焰上騰、精選之壯丁、已被殺戮、
耶 48:16 <u>摩押</u>之災伊邇、其禍速臨、
耶 48:17 凡其四周者、可為之嗟嘆、識其名者、可言曰、強盛之權柄、若榮茂之枝、哀哉已折、
耶 48:18 <u>底本</u>居民 居民原文作女歟、可離榮華處而下坐於燥地、因殘害<u>摩押</u>者來攻爾、毀爾鞏固之城垣、
耶 48:19 <u>亞羅珥</u>居民歟、可立於道旁觀望、問逃避之男女曰、其事若何、
耶 48:20 <u>摩押</u>傾滅、含羞抱愧、當悲哀號哭、告於<u>亞嫩</u>濱曰、<u>摩押</u>已毀滅、
耶 48:21 災降於平原、<u>何倫</u>、<u>雅哈斯</u>、<u>米法押</u>、
耶 48:22 <u>底本</u>、<u>尼波</u>、<u>伯底拉他英</u>、
耶 48:23 <u>基烈他英</u>、<u>伯迦末</u>、<u>伯米雲</u>、
耶 48:24 <u>加略</u>、<u>波斯拉</u>、<u>摩押</u>地遠近之諸邑、
<h2> 因違悖主戲悔主民
</h2>
耶 48:25 主曰、<u>摩押</u>之角已斷、其臂已折、
耶 48:26 <u>摩押</u>狂妄自大、違悖主、當使之沈醉、輾轉哇吐、被人訕笑、
耶 48:27 爾不曾訕笑<u>以色列</u>乎、<u>以色列</u>豈被擒獲之盜賊乎、爾一言及之、則搖頭戲侮、
耶 48:28 <u>摩押</u>居民歟、當離城邑、處於山巖、當如班鳩、巢於穴口、
耶 48:29 我儕聞<u>摩押</u>之狂妄、驕傲已甚、聞其矜高倨傲、心志自大、
耶 48:30 主曰、我知其狂暴、與其虛無之言、所為者亦屬虛無、
耶 48:31 故我必為<u>摩押</u>哀哭、為<u>摩押</u>全地號咷、為<u>基珥哈列斯</u>人民、歎息甚慘、
耶 48:32 <u>實瑪</u>葡萄樹、枝蔓越於海濱、延及<u>雅塞</u>海、殘賊者忽至、奪取夏果、奪取葡萄、我為之哭泣、較<u>雅塞</u>人哭泣更甚、
耶 48:33 在良田、 良田或作迦密在<u>摩押</u>地、無復欣喜歡樂、我使壓酒處無酒、不復踐葡萄而歡呼、雖聞號呼之聲、非歡呼之聲、 乃戰爭之聲、
耶 48:34 自<u>希實本</u>至<u>以利亞利</u>、直至<u>雅哈斯</u>、人俱放聲號哭、自<u>瑣珥</u>至<u>何羅念</u>、乃至<u>厄革拉施利施亞</u>皆然、 自瑣珥至何羅念乃至厄革拉施利施亞皆然或作自瑣珥至何羅念人皆哀鳴如三年之牝牛犢蓋<u>寧琳</u>之水、亦盡枯涸、
耶 48:35 主曰、在<u>摩押</u>地、凡上邱壇、焚香於<u>摩押</u>諸神者、我必滅之、
耶 48:36 故我心為<u>摩押</u>人悲戚、若簫 簫或作笛下同聲之哀慘、我心為<u>基珥哈列斯</u>人悲戚、若簫聲之哀慘、因彼所獲之貨財、盡已亡矣、
耶 48:37 彼俱除髮薙鬚、割傷己手、腰間繫麻、
耶 48:38 主曰、在<u>摩押</u>各樓巔、諸街衢、人俱哀哭、蓋我已毀<u>摩押</u>、如毀無用之器皿、
耶 48:39 <u>摩押</u>已毀、 或作摩押驚惶當為之號哭、<u>摩押</u>含羞抱愧、轉背逃遁、為四周之人所訕笑、使四周之人驚駭、
耶 48:40 主如是云、敵人必飛至若鷹、向<u>摩押</u>展翼、
耶 48:41 <u>加略</u>已陷、保障諸城已取、當是之日、<u>摩押</u>武士心驚膽怯、若婦臨產、
耶 48:42 <u>摩押</u>於主前、妄自尊大、必翦滅、不復成國、
耶 48:43 主曰、<u>摩押</u>居民歟、驚懼之事必臨爾、爾必陷於坎阱網羅、
耶 48:44 逃避驚懼之事者、必陷於坎阱、出自坎阱者、必罹於網羅、我必使<u>摩押</u>受罰之期速臨、此乃主所言、
耶 48:45 遁逃者至<u>希實本</u>、力憊而立、望得蔭庇、乃火自<u>希實本</u>出、焰自<u>西宏</u> 宮中而發、焚<u>摩押</u>四境、燒燬諠譁者之首、
耶 48:46 <u>摩押</u>人歟、爾有禍、<u>基抹</u>之民歟、爾已淪亡、爾之子女、俱被擄掠、
<h2> 末日<u>摩押</u>必復振興
</h2>
耶 48:47 主曰、雖然、當末日、我將使<u>摩押</u>被擄者旋歸、 被擄者旋歸或作復振興下同論降罰<u>摩押</u>之言、至此已竟、
耶 49:1 <h2>預言<u>亞捫</u>人必受懲罰</h2> 論<u>亞捫</u>有預言曰、主如是云、<u>以色列</u>豈無子孫、豈無後嗣、<u>瑪勒堪</u> 瑪勒堪即米勒公亞捫族之神瑪勒堪或作其王下同何據<u>迦得</u>地、其民何居於<u>迦得</u>諸邑、
耶 49:2 故主曰、時日將至、我必使戰爭之聲、聞於<u>亞捫</u>族之<u>拉巴</u>、<u>拉巴</u>成為荒邱、屬<u>拉巴</u>之鄉里、被火焚燬、敵人昔據<u>以色列</u>之地、今<u>以色列</u>轉得敵人之地、此乃主所言、
耶 49:3 <u>希實本</u>人當號咷、<u>艾</u>城已傾、<u>拉巴</u>眾女腰俱束麻、悲痛哀哭、往來亂趨於籬笆間、蓋<u>瑪勒堪</u>被擄、其祭司侯伯亦然、
耶 49:4 背逆之民 民原文作女歟、何為矜誇其谷、即爾膏腴之谷、爾恃財寶曰、孰能至而攻我、
<h2> 後必復興
</h2>
耶 49:5 主萬有之天主曰、我自爾四周、使爾驚駭、 使爾驚駭或作使驚惶之事臨爾使爾被追逐、各直前以逃遁、爾眾流亡、無人撫集、
耶 49:6 主曰、雖然、厥後我將使<u>亞捫</u>被擄者旋歸、○
<h2> <u>以東</u>必受懲罰
</h2>
耶 49:7 論<u>以東</u>有預言曰、萬有之主如是云、<u>提幔</u>更無智慧乎、哲人不復有謀略乎、其智慧盡滅乎、
耶 49:8 <u>底但</u>居民歟、當轉而逃遁、匿於深處、蓋我罰<u>以掃</u>、降災於彼、其時已臨、
耶 49:9 摘葡萄者若至、豈無所遺乎、盜賊夜竊、必饜其所欲而後已、
耶 49:10 我必露<u>以掃</u>、露其密處、以致不能藏匿、其子孫兄弟、以及鄰里、俱必滅亡、歸於無有、
耶 49:11 爾遺孤子、我必保全、爾之嫠婦、可倚賴我、
耶 49:12 主如是云、不當飲 苦杯者已飲之、則爾豈能免乎、決然不免、爾亦必飲之、
耶 49:13 主曰、我指己而誓、<u>波斯拉</u>必傾圮、使人驚駭、被譏刺、被咒詛、其諸邑永為荒蕪、
耶 49:14 我自主聞音信、有使遣至列邦、 宣告曰、爾曹咸集、來以攻之、咸起以戰、
耶 49:15 我必使爾在列邦中為最小、在世人間被藐視、
耶 49:16 爾居巖穴、據守山巔、自以為可畏、心志狂傲以自昧、雖爾如鷹結巢於高處、我必自彼使爾降落、此乃主所言、
耶 49:17 <u>以東</u>必為荒蕪、凡過之者、見其諸災、必驚異哂笑、
耶 49:18 主曰、昔<u>所多瑪</u>、<u>俄摩拉</u>、及其鄰邑傾覆、<u>以東</u>亦必若是、無人居於彼、無人旅於彼、
耶 49:19 敵必忽來、如獅自<u>約但</u>河濱之叢林而上、攻擊鞏固之所、轉瞬之間、我將<u>以東</u>人逐於其地、誰蒙簡選、則我命之以轄斯地、孰能與我比擬、孰能與我爭辯、有何牧人、能立於我前、
耶 49:20 今當聽主為<u>以東</u>所立之謀、為<u>提幔</u>所定之命、敵人必曳之如弱小之羊、使其居處、盡屬荒蕪、
耶 49:21 彼傾仆之聲、使地震動、號呼之聲、聞於紅海、
耶 49:22 敵將飛至如鷹、向<u>波斯拉</u>展翼、當是日<u>以東</u>武士心驚膽怯、若婦臨產、○
<h2> <u>大瑪色</u>必受懲罰
</h2>
耶 49:23 論<u>大瑪色</u>有預言曰、<u>哈末</u>、<u>亞珥拔</u>、 亞珥拔又作亞巴愧怍羞恥、因聞凶耗、心驚膽怯、居海濱者憂慮不安、
耶 49:24 <u>大瑪色</u>民喪膽、轉而逃遁、不勝戰慄、皆驚惶恐怖、猶婦臨產、痛若難堪、
耶 49:25 可歎昔被揄揚、具有喜樂之邑、突然淒涼無人、 或作可歎斯邑昔被揄揚具有喜樂今則被棄
耶 49:26 萬有之主曰當是日斯邑之壯者、必仆於街衢、戰士皆亡、
耶 49:27 我必燃火於<u>大瑪色</u>城垣、焚燬<u>便哈達</u>之宮殿、○
<h2> <u>基達</u>必受懲罰
</h2>
耶 49:28 <u>基達</u>及<u>夏瑣</u>諸國、為<u>巴比倫</u>王<u>尼布甲尼撒</u>所擊、論其有預言曰、主如是云、爾曹當起、咸往擊<u>基達</u>、攻伐東方之眾、
耶 49:29 奪其帳幕、群羊、擄其帷幄、器皿、駱駝、向之宣告、四周驚惶、
<h2> <u>夏瑣</u>必受懲罰
</h2>
耶 49:30 主曰、<u>夏瑣</u>居民歟、爾當逃遁、急速逃遁、匿於深處、因<u>巴比倫</u>王<u>尼布甲尼撒</u>、謀攻爾、立意加害於爾、
耶 49:31 主曰、斯民安居無慮、無城門、無門楗、獨處其地、爾曹當起、往攻之、
耶 49:32 其駱駝必見攘奪、其群畜必見刼掠、薙髮之四周者、我必散之於四方、使之四周遭遇禍患、此乃主所言、
耶 49:33 <u>夏瑣</u>將為豺狼 豺狼或作野犬之洞穴、永遠荒蕪、無人居處、無人寄旅、○
<h2> <u>以攔</u>必受懲罰
</h2>
耶 49:34 <u>猶大</u>王<u>西底家</u>始為王、先知<u>耶利米</u>得主之默示、論<u>以攔</u>曰、
耶 49:35 萬有之主如是云、<u>以攔</u>人以弓為首能、我必折之、
耶 49:36 我必使四風、自天之四方來擊<u>以攔</u>、將<u>以攔</u>人散於四方、 四方原文作諸風則<u>以攔</u>被逐者、無國不至、
耶 49:37 主曰、我使<u>以攔</u>人於索其命之敵前喪膽、我震怒降之以災、使鋒刃追殺其後、待我盡滅之、
耶 49:38 我必設我位於<u>以攔</u>、以滅君王候伯、此乃主所言、
<h2> 末日<u>以攔</u>必復振興
</h2>
耶 49:39 主曰、雖然、至末日、我將使<u>以攔</u>被擄者旋歸、
耶 50:1 <h2>預言<u>巴比倫</u>必受懲罰</h2> 主有言論及<u>巴比倫</u>與<u>迦勒底</u>國之事、乃藉先知<u>耶利米</u>言之曰、
耶 50:2 當播告宣示於列邦、樹立旌旗、宣示勿隱、曰、<u>巴比倫</u>已陷、<u>彼勒</u>抱愧、<u>米羅達</u>見折、<u>巴比倫</u>之神像被辱、諸偶像見折、
耶 50:3 民自北至、攻<u>巴比倫</u>、使其地荒蕪、無人居處、自人至畜、皆逃遁、皆去矣、
<h2> <u>以色列</u>人與<u>猶大</u>人返<u>郇</u>事主
</h2>
耶 50:4 主曰、當是日、當是時<u>以色列</u>人與<u>猶大</u>人同歸、且行且哭、尋求其天主耶和華、
耶 50:5 面向<u>郇</u>邑、尋訪其路、既至、聯合於主、與主結約、歷世弗忘、
耶 50:6 我民如亡羊、牧者誘之、迷於山間、自山至岡、飄流不定、忘其棲止之所、
耶 50:7 凡遇之者、則吞噬之、其敵曰、主為斯民之福田、其列祖所恃者、彼獲罪於主、我儕吞噬之、不足為罪、
耶 50:8 爾曹 或作我民當速離<u>巴比倫</u>、出自<u>迦勒底</u>地、必如牡羊引導羊群、
<h2> 申言<u>巴比倫</u>受報
</h2>
耶 50:9 我必使大邦之眾、來自北方、攻擊<u>巴比倫</u>、向城列陣、城由此而陷、彼俱勇士、矢無不中、必不徒勞而返、 彼俱勇士矢無不中必不徒勞而返或作其矢猶如行事亨通之勇士必不徒勞而返
耶 50:10 主曰、<u>迦勒底</u>人必被刼掠、凡掠之者必饜其欲、
耶 50:11 惟爾 <u>迦勒底</u>民、曾刼奪我業、欣喜歡樂、踴躍若踐穀之犢、鳴嘶若馬、
耶 50:12 爾母恥甚、生爾者含羞、列國結局、終必荒蕪、為旱乾之地、成為沙漠、
耶 50:13 因主震怒、<u>巴比倫</u>永無人居、盡為荒蕪、凡過之者、見其諸災、必驚異哂笑、
耶 50:14 凡爾張弓者、當圍<u>巴比倫</u>、列陣以射之、勿惜其矢、因<u>巴比倫</u>獲罪於主、
耶 50:15 當在<u>巴比倫</u>四圍鼓譟而攻、彼已投降、其基址已傾、其墻垣已毀、此乃主之復仇、當向之復仇、視其所為而待之、 視其所為而待之原文作循其所行而行於彼
耶 50:16 當在<u>巴比倫</u>、絕播種者、與穡時執鐮者、因殘賊者之鋒刃、 所集於<u>巴比倫</u>者、各歸本族、各奔故土、<h2> <u>以色列</u>民始遭酷虐繼歸故土</h2>
耶 50:17 <u>以色列</u>族、若亡羊為獅所驅、初、<u>亞述</u>王食其肉、後、<u>巴比倫</u>王<u>尼布甲尼撒</u>折其骨、
耶 50:18 故萬有之主<u>以色列</u>之天主如是云、我必罰<u>巴比倫</u>王與其地、如昔我罰<u>亞述</u>王、
耶 50:19 必使<u>以色列</u>復歸故土、在<u>迦密</u>、在<u>巴珊</u>、得以度日、在<u>以法蓮</u>山、在<u>基列</u>、得以飽飫、 飽飫或作心足
耶 50:20 主曰、當是日是時、雖尋<u>以色列</u>之愆尤、亦無所有、雖尋<u>猶大</u>之罪戾、亦無所見、因我所存之民、我必赦之、
<h2> 申言<u>巴比倫</u>受報
</h2>
耶 50:21 主曰、當往攻背逆之邦、 邦或作邑當罰其居民、殺戮毀滅淨盡、遵我所命爾者而行、
耶 50:22 戰爭之聲、聞於<u>巴比倫</u>地、並聞<u>巴比倫</u>遭大敗之風聲、
耶 50:23 碎全地之大鎚、何竟被折被碎、<u>巴比倫</u>在列邦中、何竟荒涼、
耶 50:24 <u>巴比倫</u>歟、我為爾設機械、爾不覺陷於其中、爾被人尋得、被人擒獲、皆因爾抗逆主、
耶 50:25 主萬有之天主啟其府庫、出其震怒之器械、以成其事於<u>迦勒底</u>地、 原文作主啟其府庫出其震怒之器械因主萬有之天主欲行大事於迦勒底地
耶 50:26 爾曹當自地極來攻<u>迦勒底</u>邦、開其倉廩、積之如禾堆、殺滅務盡、毋遺一人、
耶 50:27 殺其諸牛、俱下至屠宰之地、彼遭報之日、受罰之時已至、禍哉禍哉、
耶 50:28 有人脫自<u>巴比倫</u>、逃至<u>郇</u>邑、大聲報告主我之天主復仇、即為其聖殿復仇、
耶 50:29 當招集善射者來攻<u>巴比倫</u>、惟爾挽弓者、列營於其四周而困之、不容一人逃避、視其所為而報之、循其所行而待之、因居心狂傲、逆主<u>以色列</u>之聖主故也、
耶 50:30 主曰、當是日其壯者仆於逵衢、其諸戰士俱亡、
耶 50:31 主萬有之天主曰、狂傲者歟、我必攻爾、爾受報之日、我罰爾之時已至、
耶 50:32 驕傲者必顛躓傾仆、無人扶起、我使火焚其邑、燬其四周、
<h2> 主必為<u>以色列</u>人與<u>猶大</u>人伸冤
</h2>
耶 50:33 萬有之主如是云、<u>以色列</u>人與<u>猶大</u>人、同受凌虐、擄之者強留之、不肯釋之、
耶 50:34 贖之者具有全能、名為萬有之主、必伸其冤、賜平康於其地、使<u>巴比倫</u>居民戰慄、
<h2> 申言<u>巴比倫</u>受報
</h2>
耶 50:35 主曰、刃臨於<u>迦勒底</u>人、與<u>巴比倫</u>居民、及其牧伯哲士、
耶 50:36 刃臨於占卜之人、使之愚拙、刃臨於英武之士、使之畏怯、
耶 50:37 刃臨於<u>巴比倫</u>駿馬戰車、及其中客兵、俱膽怯如婦女、刃臨其寶藏、悉被攘奪、
耶 50:38 <u>巴比倫</u>諸水、皆遭旱乾而涸、因<u>巴比倫</u>為敬偶像之地、崇事偶像、狂妄自榮、
耶 50:39 故野獸 野獸或作野貓豺狼 豺狼或作野犬同巢其中、鴕鳥亦棲於彼、必永無居民、世世無人居處、
耶 50:40 主曰、昔<u>所多瑪</u>、<u>俄摩拉</u>、及其鄰邑、為我天主所傾覆、<u>巴比倫</u>亦必若是、無人居於彼、無人旅於彼、
耶 50:41 必有一族、自北方而來、大邦多王、自地極而至、
耶 50:42 執弓持戟、殘忍不慈、聲若海濤、<u>巴比倫</u>歟、彼俱乘馬、合若一人、列陣攻爾、
耶 50:43 <u>巴比倫</u>王聞其風聲喪膽、憂戚惶恐、若婦臨產、
耶 50:44 敵必忽來、如獅自<u>約但</u>河濱之叢林而上、攻擊鞏固之所、轉瞬之間、我將<u>巴比倫</u>人逐於其地、誰蒙簡選、則我命之以轄斯地、孰能與我比擬、孰能與我爭辯、有何牧人、能立於我前、
耶 50:45 今當聽主為<u>巴比倫</u>所立之謀、為<u>迦勒底</u>所定之命、敵人必曳之如弱小之羊、使其居處、盡屬荒蕪、
耶 50:46 <u>巴比倫</u>陷、殺聲 殺聲或作其風聲震地、號呼聞於列邦、
耶 51:1 <h2>主必降重災於<u>巴比倫</u>報其虐待<u>以色列</u>人之惡</h2> 主如是云、我必使損害之狂風、擊<u>巴比倫</u>、及居其中逆我之人、
耶 51:2 必遣外邦人攻<u>巴比倫</u>、將<u>巴比倫</u>人散之、若簸穀散其糠秕、使其地空虛、其遭禍之日、四周之人來攻之、
耶 51:3 張弓者張弓以射張弓者、射衣甲倨遨之人、勿惜其壯士、盡滅其軍旅、
耶 51:4 被殺者隕於<u>迦勒底</u>地、被刺者仆於<u>巴比倫</u>衢、
耶 51:5 <u>以色列</u>與<u>猶大</u>、雖背叛<u>以色列</u>聖主、罪遍四境、仍不為其天主萬有之主所棄、
耶 51:6 當自<u>巴比倫</u>逃遁、各救己命、勿罹其罪而亡、此主復仇之時、施報於<u>巴比倫</u>、
耶 51:7 <u>巴比倫</u>若金盃在主手中、使天下飲醉、列邦、飲其酒而狂、
耶 51:8 <u>巴比倫</u>突然傾頹崩毀、當為之哀哭、當為其傷求乳香、庶或得痊、
耶 51:9 我儕醫<u>巴比倫</u>而不得愈、不如去之、各歸故土、蓋其禍滔天、上及穹蒼、
耶 51:10 主彰顯我義、當詣<u>郇</u>邑、述我天主之作為、
耶 51:11 當礪矢執盾、主感<u>瑪代</u>君王之心、來攻<u>巴比倫</u>、因主已定其志以滅<u>巴比倫</u>、此主復仇、即為其聖殿復仇、
耶 51:12 任爾曹在<u>巴比倫</u>城垣、樹幟嚴守、使人守望、設伏防備、主為<u>巴比倫</u>居民、所定者、所言者、今必成之、
耶 51:13 惟爾居於大水之濱、多有貨財、爾之終局已至、爾貪婪特甚、惡貫已滿、
耶 51:14 萬有之主指己而誓曰、我必使敵如蝗之多、遍滿爾中、號呼攻爾、○
耶 51:15 惟主以其大能、創造大地、以其智慧、奠定宇宙、以其明哲、舒張高天、
耶 51:16 主一發聲、天降大雨、使雲霧自地極而起、使電閃於雨中、使風出於府庫、
耶 51:17 人不明此理、甚為愚魯、匠人必因所製偶像慚愧、蓋所鑄之偶像乃虛偽、內無生氣、
耶 51:18 悉屬虛無、迷妄者所作、受罰之時、俱必滅亡、
耶 51:19 惟<u>雅各</u>循分所崇之天主不若是、彼造萬物選<u>以色列</u>為其子民、萬有之主乃其名也、○
耶 51:20 爾如我之大鎚、如戰之器械、用爾碎諸國、毀列邦、
耶 51:21 用爾碎馬與乘馬者、用爾碎車與乘車者、
耶 51:22 用爾碎男女老幼、用爾碎壯士處女、
耶 51:23 用爾碎牧人與群畜、用爾碎農夫與耕牛、用爾碎侯伯與冢宰、
耶 51:24 主曰、<u>巴比倫</u>人及<u>迦勒底</u>居民、在<u>郇</u>邑所行之諸惡、我必報復、使爾目睹、 或作主曰巴比倫人及迦勒底居民於爾目前在郇所行諸惡我必報之
耶 51:25 主曰、爾施毀滅之山、毀滅天下者、我臨爾、舉手以攻爾、自山巖中推爾輾轉而下、使爾為焚燬之山、
耶 51:26 人不自爾取石為屋隅、亦不自爾取石為基址、爾必荒蕪、直至永遠、此乃主所言、
耶 51:27 當於斯地樹旗、在各國吹角、使各族來攻之、當會集<u>亞拉臘</u>、<u>米尼</u>、<u>亞實基拿</u>諸邦、立軍長、使馬軍俱至、若蝗眾多、
耶 51:28 招集諸族、<u>瑪代</u>君王、侯伯、將帥、及其  即瑪代王所轄之諸國、悉來攻<u>巴比倫</u>、
耶 51:29 地必震撼、蓋主為<u>巴比倫</u>所定之旨已成、使<u>巴比倫</u>地荒蕪、無人居處、
耶 51:30 <u>巴比倫</u>武士、已息於戰、惟守鞏固之城、勇氣盡喪、膽怯若婦、敵來毀其宅第、折其門楗、
耶 51:31 驛與驛相繼而至、使與使接踵而來、告<u>巴比倫</u>王、其邑已陷、四周攻取、
耶 51:32 敵亦據津、以火焚燬蘆葦、戰士戰慄、
耶 51:33 萬有之主<u>以色列</u>之天主如是云、<u>巴比倫</u>邑、 邑原文作女若穀場速將打穀、不幾時而穡期已屆、
耶 51:34 <u>巴比倫</u>王<u>尼布甲尼撒</u>噬我、毀我、使我如空器、吞我若龍、以我珍羞充滿其腹、且驅逐我、
耶 51:35 <u>郇</u>之居民曰、<u>巴比倫</u>虐遇我、損害我身、願罪歸<u>巴比倫</u>、<u>耶路撒冷</u>人曰、<u>迦勒底</u>居民殘殺我、願罪歸彼眾、
耶 51:36 故主如是云、我必伸爾冤、為爾復仇、必涸<u>巴比倫</u>河 河原文作海竭其源、
耶 51:37 <u>巴比倫</u>必為荒邱、為豺狼 豺狼或作野犬之洞穴、無人居處、令人驚駭、被人恥笑、
耶 51:38 彼咆哮如獅、吼呼如小獅、
耶 51:39 主曰、彼慾火若焚、我為之設筵、使之昏醉淫樂、遂致長眠、永不得醒、
耶 51:40 我必使之若羔羊、若牡綿羊、牡山羊、下至宰殺之地、
耶 51:41 <u>示沙革</u>、 即巴比倫哀哉已陷、天上所譽之邑、哀哉已取、<u>巴比倫</u>在列國中、哀哉變為荒蕪、  或作示沙革何竟失陷天下所譽之邑何竟被攻取巴比倫在列國中何竟荒蕪
耶 51:42 大水漲溢、淹沒<u>巴比倫</u>、為洶湧波濤所覆、
耶 51:43 <u>巴比倫</u>諸邑荒蕪、變為旱乾之沙漠、無人居處、無人經歷、
耶 51:44 我在<u>巴比倫</u>必罰<u>彼勒</u>、使之以所吞者哇而出之、列邦不再趨赴之、<u>巴比倫</u>之城垣傾覆、
耶 51:45 我民歟、當自<u>巴比倫</u>中而出、各救己命、避我 我原文作主之震怒、
耶 51:46 斯地聞凶信、此年有凶信、明年更有凶信、強暴之事、遍於斯地、暴虐者繼暴虐者、爾勿因以喪膽恐懼、
耶 51:47 時日將至、我必降災於<u>巴比倫</u>之諸偶像、通國抱愧、其眾見殺者、偃仆其中、
耶 51:48 主曰、殘敵來自北方、攻<u>巴比倫</u>、<u>巴比倫</u>受報、天地與其中萬物、必謳歌歡呼、
耶 51:49 <u>以色列</u>見殺者歟、<u>巴比倫</u>亦傾覆、天下見殺者歟、<u>巴比倫</u>民亦傾仆、
耶 51:50 惟爾得避於鋒刃者、當往勿遲、在遠方追念主、心思<u>耶路撒冷</u>、
耶 51:51 異邦人入主殿之諸聖所、我聞此凌辱、則愧怍不勝、羞慚滿面、
耶 51:52 主曰、時日將至、我必降災於<u>巴比倫</u>之偶像、使<u>巴比倫</u>地、徧有受傷者咨嗟歎息、
耶 51:53 主曰、<u>巴比倫</u>雖崇高及天、峻垣甚固、我必遣敵來毀之、
耶 51:54 <u>巴比倫</u>與<u>迦勒底</u>大遭喪敗、哀號之聲、隨在皆聞、 或作號咷之聲聞自巴比倫因遭大敗悲哀之音聞自迦勒底地
耶 51:55 主滅<u>巴比倫</u>、其中諠譁、聲若大水之波濤洶湧、必使盡息、
耶 51:56 敵攻<u>巴比倫</u>、壯士見執、其弓已折、蓋主乃施報之天主、無不報應、
耶 51:57 大主宰 或作皇皇大主名為萬有之主曰、我將使其侯伯、哲士、方伯、官長、壯士、俱昏醉長眠、永不復醒、
耶 51:58 萬有之主如是云、<u>巴比倫</u>廣闊之城垣、必將拆毀、其諸高門、必被火焚、列民勤勞、悉屬徒然、列國經營以致困憊、所經營者終被火焚燬、○
<h2> <u>耶利米</u>以論<u>巴比倫</u>遭災之言筆之於書交付<u>西拉雅</u>命沈之<u>伯拉</u>河以表<u>巴比倫</u>亦必如此沈淪
</h2>
耶 51:59 先知<u>耶利米</u>、以論<u>巴比倫</u>之言、即論<u>巴比倫</u>遘災之言、筆之於書、<u>猶大</u>王<u>西底家</u>四年、<u>西底家</u>往<u>巴比倫</u>、<u>瑪西雅</u>孫<u>尼利雅</u>子內大臣<u>西拉雅</u>從之、 猶大王西底家四年西底家往巴比倫瑪西雅孫尼利雅子內大臣西拉雅從之或作猶大王西底家四年瑪西雅孫尼利雅子內大臣西拉雅奉西底家王命往巴比倫時<u>耶利米</u>命<u>西拉雅</u>曰、爾至<u>巴比倫</u>時、必閱此諸言而讀之、
耶 51:60 a
耶 51:61 a
耶 51:62 亦當 禱曰、主歟、主曾言必滅斯地、使無居處之人民牲畜、必為荒蕪直至永遠、
耶 51:63 讀書既竟、繫石於書、投之<u>伯拉</u>河中、
耶 51:64 曰、<u>巴比倫</u>必因主所降之災、困乏而沈淪、永不復起、有如此書之沈於水然、<u>耶利米</u>之言、至此已竟、
耶 52:1 <h2><u>西底家</u>叛<u>巴比倫</u>王</h2> <u>西底家</u>即位時、年二十有一歲、都<u>耶路撒冷</u>、在位十一年、其母乃<u>立拿</u>人<u>耶利米</u>之女、名<u>哈慕他</u>、
耶 52:2 <u>西底家</u>行惡於主前、效<u>約雅敬</u>一切所行、
耶 52:3 <u>西底家</u>叛<u>巴比倫</u>王、蓋主怒<u>耶路撒冷</u>及<u>猶大</u>、欲逐之於其前、
<h2> <u>耶路撒冷</u>城被困而陷
</h2>
耶 52:4 <u>西底家</u>九年、十月十日、<u>巴比倫</u>王<u>尼布甲尼撒</u>率其軍旅至<u>耶路撒冷</u>、在城之四圍、建營築壘以攻之、
<h2> <u>西底家</u>王遁<u>迦勒底</u>軍執之解交<u>巴比倫</u>王
</h2>
耶 52:5 城被圍困、至<u>西底家</u>王十一年、
耶 52:6 四月九日、城中之民絕糧、饑甚、
耶 52:7 於是城破、<u>迦勒底</u>人在城四圍、 王與諸戰士由近王園兩城中之門、夜間出城而遁、望平原 平原或作亞拉巴下同而走、
耶 52:8 <u>迦勒底</u>軍追王、在<u>耶利歌</u>之平原及之、王之眾軍、離之四散、
耶 52:9 <u>迦勒底</u>人執王、解至<u>哈末</u>地之<u>利比拉</u>、<u>巴比倫</u>王前、遂審鞫之、
<h2> <u>巴比倫</u>王戮其子抉其目
</h2>
耶 52:10 <u>巴比倫</u>王屠戮<u>西底家</u>諸子於<u>西底家</u>目前、又在<u>利比拉</u>屠戮<u>猶大</u>諸牧伯、
耶 52:11 抉<u>西底家</u>之兩目、繫以銅索、攜至<u>巴比倫</u>、囚之於獄、至於死日、
<h2> 侍衛長<u>尼布撒拉旦</u>焚燬主殿王宮及城中屋宇拆毀城垣
</h2>
耶 52:12 <u>巴比倫</u>王<u>尼布甲尼撒</u>十九年五月十日、  十日列王下第二十五章八節作七日服事<u>巴比倫</u>王之侍衛長<u>尼布撒拉旦</u>、至<u>耶路撒冷</u>、
耶 52:13 以火焚主殿與王宮、及<u>耶路撒冷</u>之一切屋宇、並諸大宅、 諸大宅或作諸顯者之室
耶 52:14 從侍衛長之<u>迦勒底</u>軍、毀<u>耶路撒冷</u>四周之城垣、
耶 52:15 貧窮之民、與城中所遺之餘民、並降於<u>巴比倫</u>王者、以及群眾所遺者、侍衛長<u>尼布撒拉旦</u>悉擄之去、
<h2> 掠殿中珍物器具
</h2>
耶 52:16 侍衛長<u>尼布撒拉旦</u>惟遺貧民、使之修葡萄園、耕種田地、
耶 52:17 主殿之銅柱、盤座、與主殿之銅海、<u>迦勒底</u>人皆毀之、將一切銅攜至<u>巴比倫</u>、
耶 52:18 又將釜、鏟、刀、盂、碗、及諸銅器、奉事時所用者、悉攜之去、
耶 52:19 所有之盤、香爐、盂、釜、燈臺、碗、樽、或金者、或銀者、侍衛長悉攜之去、
耶 52:20 又攜<u>所羅門</u>王為主殿所造之銅柱二、銅海一、並海下 海下原文作座下之銅牛十二、此諸器之銅甚多、不能權其輕重、
耶 52:21 此二柱各高十八尺、圍十二尺、厥柱維空、厚有四指、
耶 52:22 柱上有銅頂、高五尺、  五尺列王下第二十五章十七節作三尺頂之四圍、有飾如網並石榴、悉以銅作、彼柱及其石榴、與此柱無異、
耶 52:23 有石榴九十六在其旁、如網之飾、四圍石榴共一百、
<h2> 殺戮祭司長及數官吏
</h2>
耶 52:24 侍衛長<u>尼布撒拉旦</u>執祭司長<u>西賴亞</u>、副祭司<u>西番亞</u>、守殿門者三人、
耶 52:25 城中又執統轄戰士之宦官一人、城中所獲王之近臣 近臣原文作常見王之臣七人、  七人列王下第二十五章十九節作五人招募國民者、軍長之繕寫一人、城中所獲國民六十人、
耶 52:26 侍衛長<u>尼布撒拉旦</u>皆執之、解於 <u>哈末</u>地之<u>利比拉</u>、<u>巴比倫</u>王前、
耶 52:27 <u>巴比倫</u>王俱於<u>哈末</u>地之<u>利比拉</u>殺之、<u>猶大</u>民被擄而離故土、其事如此、○
<h2> 被擄之民數
</h2>
耶 52:28 <u>尼布甲尼撒</u>所擄之民、其數如左、 <u>尼布甲尼撒</u>七年、擄<u>猶大</u>民三千二十三人、
耶 52:29 <u>尼布甲尼撒</u>十八年、自<u>耶路撒冷</u>擄八百三十二人、
耶 52:30 <u>尼布甲尼撒</u>二十三年、侍衛長<u>尼布撒拉旦</u>擄<u>猶大</u>民七百四十五人、通計四千六百人、○
<h2> <u>巴比倫</u>王<u>以未米羅達</u>釋<u>猶大</u>王<u>約雅斤</u>出獄加恩優待之
</h2>
耶 52:31 <u>猶大</u>王<u>約雅斤</u>被擄後三十七年、<u>巴比倫</u>王<u>以未米羅達</u>即位之年、十二月二十五日、  二十五日列王下第二十五章二十七節作二十七日出<u>猶大</u>王<u>約雅斤</u>於獄、
耶 52:32 易其囚服、以善言慰之、賜之以位、高於同在<u>巴比倫</u>諸王之位、使之終身食於王席、
耶 52:33 a
耶 52:34 所需之糧、<u>巴比倫</u>王日賜之、至於終身、
哀 1:1 <h2>哀歎<u>耶路撒冷</u>因愆尤苦境難堪</h2> 哀哉斯邑、居民素多、今則寂寞、若嫠婦獨坐、昔於諸國中最大、列邦尊以為后、而今反為人供役、 為人供役或作納貢
哀 1:2 終夜哭泣、流涕盈腮、昔愛之者多、今則無人慰藉、良友辜負之、竟成仇敵、
哀 1:3 <u>猶大</u>民遭難、多服苦勞、遷徙異邦、寄居列國、未獲安康、凡追之者、在狹路及之、
哀 1:4 <u>郇</u>之路徑荒寂、因無人赴守節期、諸門蕭條、祭司嗟嘆、處女悲慘、<u>郇</u>民困苦、
哀 1:5 <u>郇</u>之敵人得勢為首、<u>郇</u>之仇人盡享平康、<u>郇</u>民罪愆甚多、主降罰嚴嚴、 主降罰嚴嚴或作主使之備嘗艱苦其赤子為敵所擄、
哀 1:6 <u>郇</u>邑 邑原文作女頓喪榮華、其諸候伯如鹿失草、精力疲憊、被敵追襲、
哀 1:7 <u>耶路撒冷</u>遭患難窘迫之時、追念疇昔一切樂境、今其居民、陷於敵手、援救無人、敵見其喪敗、無不姍笑、
哀 1:8 <u>耶路撒冷</u>多犯罪愆、故被厭棄、素尊之者、見其裸體則藐視之、彼亦欷歔而退、
哀 1:9 <u>耶路撒冷</u>、若婦衣襟污穢、不念其終局、故傾敗異常、無人慰藉、 自言曰、敵加刻虐、 敵加刻虐或作敵人獲勝求主鑒我艱苦、
哀 1:10 敵人伸手、奪其寶物、昔主命異族不得入主會、今反入其聖所、<u>耶路撒冷</u>民所目睹、
<h2> <u>耶路撒冷</u>自述艱難
</h2>
哀 1:11 其眾嗟嘆、尋求食物、以珍寶易糧、庶可充饑、 庶可充饑或作為欲度生今我受辱、求主鑒察眷顧、
哀 1:12 凡爾過路者、未遭我所遭者、主震怒之日、降災於我、使我憂傷、爾曹且視有何憂傷、可與我之憂傷相比、
哀 1:13 主使火自天降、入我骨髓、制克難堪、張設網羅、以絆我足、使我退卻、 退卻或作仰仆使我蕭條、終日悲慘、
哀 1:14 我之愆尤如軛、 或作我愆尤之軛主手所繫、纏綿交結、上繞我項、主使我力廢、我不能禦之敵、以我付於其手、
哀 1:15 我境內之英豪、主悉棄之、 主悉棄之或作主所蹂躪招眾 眾原文作會以攻我、戮我壯士、主踐<u>猶大</u>民、 民原文作處女若踐葡萄於壓酒處、
哀 1:16 緣此我哭泣不已、目中流淚如水、能慰藉我、蘇醒我心者、與我遠離、我子俱亡、因敵人得勝、
哀 1:17 <u>郇</u>民伸手、慰藉無人、<u>雅各</u>四周之敵、主已命之攻<u>雅各</u>、彼視<u>耶路撒冷</u>、若污穢之婦、
<h2> 自認己過言主降罰並無不義
</h2>
哀 1:18 主罰我惟秉公義、因我違悖其命、爾曹諸民、請聽我、察我之憂傷、我之處女幼男、俱被擄掠、
哀 1:19 我招良友、彼竟欺我、我之祭司與長老、惟求食物以充饑蘇醒、 求而不得、盡亡於邑中、
哀 1:20 我遭患難、求主眷顧、我腸焦枯、 我腸焦枯或作中心慘慘我心顛倒、 顛倒或作翻動皆因悖逆主、在外 外或作街有鋒刃殺戮、在內 內或作家亦若死亡、 亦若死亡或作有疫癘
哀 1:21 人聞我嗟嘆、不加慰藉、我一切敵聞我遘災、為主所降、反增欣喜、 我一切敵聞我遘災為主所降反增欣喜或作我一切敵聞我遘災則皆欣喜此乃主所使主已宣告其日將至、我敵 遭災、與我無異、斯言望主應驗、
哀 1:22 願其諸惡、陳現主前、因我罪愆、主降我以災、願主待彼亦若是、因我嗟嘆不已、憂心慘慘、
哀 2:1 <h2>哀歎<u>耶路撒冷</u>備嘗艱苦</h2> 哀哉主震怒、使黑雲蔽<u>郇</u>邑、 邑原文作女使<u>以色列</u>榮光自天墮地、震怒之日、不念其足凳、
哀 2:2 主滅<u>雅各</u>一切居所、不加矜恤、大震其怒、毀<u>猶大</u>民 民原文作女諸鞏固之城、傾覆至地、辱其邦國與其王候、
哀 2:3 震怒甚烈、斷<u>以色列</u>之角、在敵人前縮右手、 不行救援、焚<u>雅各</u>猶若烈火、四周燒燬、 焚雅各猶若烈火四周燒燬或作在雅各中猶若烈火四周焚燬
哀 2:4 張弓若仇人、挺右臂若敵、凡可悅目者、盡行殺戮、向<u>郇</u>邑 邑原文作女之幕、震怒甚烈、如火炎炎、
哀 2:5 主誠若敵、敗<u>以色列</u>、毀其宮殿、墮其堅城、使<u>猶大</u>民 民原文作女多煩惱、哀慘不已、
哀 2:6 摧折其幕、 幕或作屏藩若毀園之藩籬、民集而拜主之所、亦使傾圮、主在<u>郇</u>邑、使節期安息日、悉被遺忘、大震其怒、擯棄王與祭司、
哀 2:7 主棄其祭臺、憎其聖所、以宮殿之墻垣、付於敵手、敵諠譁於主殿、與節期之日無異、
哀 2:8 主曾定厥志、欲毀<u>郇</u>邑 邑原文作女之城垣、已畫準繩、盡毀不惜、 盡毀不惜原文作不禁手於毀使郭與城傾圮偕亡、 傾圮偕亡原文作同憂同慘
哀 2:9 邑門陷於地、門楗毀而折、君王候伯羈留異邦、律法淪亡、先知不蒙主默示、
哀 2:10 <u>郇</u>邑之長老、坐地緘默、首蒙塵、腰束麻、<u>耶路撒冷</u>之處女、俯首至地、 俯首至地或作頭垂塵埃
哀 2:11 我目流淚、以致失明、我腸焦枯、 我腸焦枯或作中心慘傷肝膽塗地、因我民遭禍、 遭禍或作喪敗孩提與乳哺之嬰、偃仆邑衢、困憊將死、
哀 2:12 孩提與乳哺之嬰、偃仆邑衢、極其困憊、如人見傷、將失魂於母懷、乃詰母曰、穀酒安在、
哀 2:13 <u>耶路撒冷</u>民 民原文作女歟、我何以例爾、何以譬爾、<u>郇</u>民 民原文作處女歟、我何以比爾、使爾得慰、  或作耶路撒冷民歟我用何言以勸解爾我指誰與爾相比郇民歟我稱誰與爾相等因而安慰爾爾之禍患、大若滄海、孰能醫爾、
哀 2:14 爾之先知、惟述虛言狂詞、以為默示、未表爾之罪惡、免爾被擄、傳爾妄誕與誘惑之言、以為默示、
哀 2:15 凡過路者、皆因爾鼓掌、向<u>耶路撒冷</u>邑 邑原文作女嗤笑搖頭、曰、素為極美、天下所悅之邑、即此邑乎、
哀 2:16 爾之諸敵、向爾張口、嗤笑切齒、曰、我儕已吞噬之、我所望之日、今已至矣、我所目睹、
哀 2:17 主所定之事、在古昔所命者、今已為之、所言無不應驗、拆毀務盡、不加矜恤、俾爾仇人、因爾喜樂、使爾敵人、昂首自得、 昂首自得原文作高舉其角
哀 2:18 <u>郇</u>邑之民、誠心籲主、為<u>郇</u>邑 邑原文作女之城垣、當流淚如河、晝夜不停、目淚不息、
哀 2:19 夜間初更之時、當起、切切哀告於主前、傾心吐膽、猶若傾水、爾之嬰孩、偃仆街首、饑餓困憊、當為其生命、向主舉手祈禱、
<h2> 歎主降罰過重
</h2>
哀 2:20 主曾責誰若是、主其鑒而思之、婦食所產育所懷抱之嬰孩、祭司先知見戮於主之聖殿、曾有若是者乎、 或作求主鑒而視之主曾待誰如此何曾有婦食所生育所懷抱之嬰孩何曾有祭司先知見戮於主之聖殿
哀 2:21 老幼仆於街衢塵埃、我處女壯士殞亡於刃、當主震怒之時、誅殺屠戮、不加矜恤、
哀 2:22 主使可懼之事、四周雲集、如眾集會於節期之日、主震怒之日、無能逃遁、無人存留、我所懷抱所撫育者、我敵滅之殆盡、
哀 3:1 <h2><u>耶利米</u>自歎多受災難</h2> 主怒加責、使遭艱苦者、其人即我、
哀 3:2 主導我入幽暗、無光明之處、
哀 3:3 屢加責於我、終日不息、 或作主責我又責終日不息
哀 3:4 毀我肌膚、折我骨骸、
哀 3:5 使我嘗艱苦、遇患難、不得解脫、如建築墻垣於我四周、
哀 3:6 置我於暗地、與久死之人無異、
哀 3:7 藩籬四周、使我不出、以重銅索繫我、
哀 3:8 我雖籲呼懇求、使我祈禱不得上達、
哀 3:9 以石塞我道、使我行於曲徑、
哀 3:10 主向我若熊陰伺、若獅潛伏、
哀 3:11 使我失迷道途、損傷我身、使我動人驚異、 使我動人驚異或作使我蕭條
哀 3:12 張弓發矢、以我為的、
哀 3:13 以矢囊之矢、射入我腰、
哀 3:14 我民姍笑我、終日詠歌譏刺我、
哀 3:15 主以苦物飽我、以茵蔯醉我、
哀 3:16 以礫折我齒、以灰蒙我身、
哀 3:17 使我遠離平康、遺忘福祉、
哀 3:18 我曰、我力已盡、 我力已盡或作我已失望我無所希望於主、
哀 3:19 我遭患難災禍、若食茵蔯、若服苦毒、求主垂念、
哀 3:20 我心思之、則抑鬱不堪、
哀 3:21 我心有所憶念、因覺有可望、
<h2> 追憶主恩仍不絕望
</h2>
哀 3:22 我儕尚不盡滅、乃因主之仁慈、主之矜恤、猶未窮盡、
哀 3:23 主之仁慈矜恤、每朝新施、主之誠實廣大、
哀 3:24 我心曰、我以主為業、故我仰望主、
哀 3:25 凡瞻望主、尋求主者、主施之以恩、
哀 3:26 安靜以望主拯救、斯方為善、
哀 3:27 人自幼負軛、斯亦為善、
哀 3:28 軛既為主所加、惟默然獨坐、
哀 3:29 口俯塵埃、庶有冀望、
哀 3:30 人欲批頰、則聽其批、含詬忍辱、
哀 3:31 主雖棄人、究不永棄、
哀 3:32 雖使人懷憂、必憑大仁慈、加以矜恤、
哀 3:33 主使世人受苦懷憂、非其本心、 非其本心或作非其心所欲
哀 3:34 足踐世間被囚者、
<h2> 主降災無不公義人宜自察己罪
</h2>
哀 3:35 在至上主前、偏斷人之曲直、
哀 3:36 枉決人之詞訟、此豈非主所鑒察乎、
哀 3:37 若非主命、誰能言有則有、
哀 3:38 所有禍福、豈非定命於至上主之口、
哀 3:39 人生於世、何可怨讟、惟當自責己罪、
哀 3:40 我儕當省察己行、歸誠於主、
哀 3:41 中心仰望天上之主、舉手祈禱、
哀 3:42 我儕犯罪悖逆、主不赦宥、
哀 3:43 主震怒甚烈、隱藏而不顧我、譴責我惟嚴、 譴責我惟嚴原文作窘逐我加以殺戮、不施憐憫、
哀 3:44 自蔽以雲、 或作在密雲隱藏使我祈禱、不得上達、
哀 3:45 使我在萬民中、猶若污穢可棄之物、
哀 3:46 我諸仇敵張口、欲吞噬我、 原文作我儕諸敵向我張口
哀 3:47 我常驚惶、罹於陷阱、既遭災害、 災害或作損壞因而敗亡、
哀 3:48 因我民 民原文作女之敗亡、我目垂淚、猶如河流、  我目垂淚猶如河流或作我目垂淚成河
哀 3:49 目中流淚不已、無有止息、
哀 3:50 待主自天鑒察垂顧、
哀 3:51 我為我邑之諸女、心傷目痛、 心傷目痛或作我目之淚使我心傷
哀 3:52 無故憾我者、追我若鳥、
哀 3:53 下我於坑、欲絕我命、擲石擊我、
哀 3:54 水滅我頂、 或作水流過我首我曰、我命絕矣、
<h2> 求主解救
</h2>
哀 3:55 主歟、我於深坑中、呼籲主名、
哀 3:56 主曾垂聞我禱、今我籲主、願主將我救援、求主莫掩耳不聽、
哀 3:57 我籲主之日、主臨近曰、勿懼、
哀 3:58 主為我伸冤、救贖我命、
哀 3:59 我受冤屈、為主所見、求主為我伸明、
哀 3:60 敵痛恨我、謀害我、主已見之、
哀 3:61 彼誹謗我、謀害我、主已聞之、
哀 3:62 我敵啟口詈我、終日懷計害我、主已知之、
哀 3:63 彼或坐或起、詠歌譏刺我、求主鑒察
<h2> 求主加報於敵
</h2>
哀 3:64 主歟、視彼所為而加報施、
哀 3:65 使其心蒙昧、加以咒詛、
哀 3:66 求主震怒譴責 譴責原文作窘逐之、殲滅之於主之天下、
哀 4:1 <h2><u>郇</u>自歎歷諸苦況</h2> 哀哉金失其光、兼金變色、聖所之石、傾於各衢首、
哀 4:2 哀哉<u>郇</u>之赤子、昔為珍寶、可比精金、今則如陶人手所製之瓦器、
哀 4:3 豺狼 豺狼或作野犬猶哺乳其子、我民之婦殘忍、如曠野之鴕鳥、
哀 4:4 哺乳之嬰、厥口甚渴、舌卷 卷原文作貼上齶、孩提求餅、無人擘而予之、
哀 4:5 素食肥甘者、今亡於逵衢、昔臥朱褥者、今偃於糞壤、
哀 4:6 昔<u>所多瑪</u>邪慝、忽致傾覆、不假人手、今我民作惡遭刑、較彼尤重、 或作昔所多瑪俄頃傾覆並未藉人力我民之罪愆較所多瑪之罪愆尤重
哀 4:7 昔彼貴顯者、潔於雪、白於乳、體 體或作色較珊瑚猶紅、形美如藍寶石、
哀 4:8 今則面黑於炭、皮膚貼骨、枯如槁木、以致在街市無人識之、
哀 4:9 亡於鋒刃者、較死於饑饉者猶為幸、死於饑饉者、土產罄盡、日漸衰微、
哀 4:10 我民敗亡之時、慈婦烹子以為食、
哀 4:11 主震盛怒、傾洩烈忿、火焚<u>郇</u>邑、 火焚郇邑或作燃火於郇邑燬其址基、
哀 4:12 仇敵能入<u>耶路撒冷</u>邑門、天下君王、世間億兆、素所不信、
<h2> 自認已過
</h2>
哀 4:13 今遭此災、因先知祭司陷於罪愆、於邑中殺戮無辜、 殺戮無辜原文作流義人之血
哀 4:14 彼若瞽者、往來於市、被血污染、人不可捫其衣、
哀 4:15 人斥之曰、爾污穢、去哉去哉、勿捫我、彼遷離於此、迅速如飛、流亡各地、異邦人曰、斯人不得復居故土、
哀 4:16 主怒而散之、不復眷顧、敵人不尊祭司、不恤長者、
哀 4:17 <u>郇</u>民曰、我儕望人濟助、竟屬徒然、望眼欲穿、我俟鄰國救我、終不能救、
哀 4:18 敵人追我足後、使我不敢行於我街衢、我終局伊邇、存日將盡、我終局已屆、
哀 4:19 追我之人、捷於空中飛鷹、追襲我於山嶺、隱伺我於曠野、 隱伺我於曠野或作設伏候我於曠野
哀 4:20 主所沐以膏、我所視如鼻孔生氣、素望蒙其蔭庇、可存於列邦者、竟陷於敵之坑阱、
<h2> 謂<u>以東</u>幸災樂禍亦必受罰
</h2>
哀 4:21 惟爾<u>以東</u>民、 民原文作女居於<u>烏斯</u>地者、今任爾喜樂、終亦飲苦盃、以至昏醉、露爾身體、
<h2> 安慰<u>郇</u>
</h2>
哀 4:22 <u>郇</u>民 民原文作女歟、爾之罪愆、受報已滿、 爾之罪愆受報已滿或作爾之罪愆已除盡主不復使爾被擄、<u>以東</u>民  民原文作女歟、爾之罪愆、主必懲罰、必彰爾罪惡、
哀 5:1 <h2><u>郇</u>民自歎備受患難</h2> 主歟、垂念我所遭遇、鑒察我所受之凌辱、
哀 5:2 我之土地、 土地原文作產業為外人所據、我之屋宇為異族所處、
哀 5:3 我為無父之孤子、我母若嫠婦、
哀 5:4 我水必給金方可得飲、我薪必償值方可得用、
哀 5:5 我項負軛、被人逼迫、困憊已甚、不得休息、
哀 5:6 我向<u>伊及、</u>向<u>亞述</u>伸手、望得食以充饑、
哀 5:7 我之列祖、獲罪而亡、今我負其罪愆、
哀 5:8 奴僕轄制我、無人救我脫於其手、
哀 5:9 鋒刃流行於野、我冒死方能得食、
哀 5:10 饑餓已甚、膚黑 黑或作熱如鑪、
哀 5:11 敵在<u>郇</u>邑辱婦、在<u>猶大</u>各城辱處女、
哀 5:12 以手懸侯伯、不尊老者之面、 或作侯伯懸挂以手老者之面不尊
哀 5:13 使壯者負磨石、使少者負薪而仆、
哀 5:14 老者不復坐邑門、少者不復歌唱、
哀 5:15 我心不復欣喜、昔則踴躍、今則悲哀、
哀 5:16 我冕墮於我首、我儕獲罪、禍哉禍哉、
哀 5:17 我心慘怛、我目迷矇、
哀 5:18 因<u>郇</u>山荒蕪、狐狸遊行其上、
哀 5:19 惟主永存、主之位萬世無替、
哀 5:20 何為永遠忘我、何為日久棄我、
<h2> 求主使復振興
</h2>
哀 5:21 主歟、使我歸誠於主、我則歸誠、使我復興、與昔日無異、
哀 5:22 令主遐棄我、怒我特甚、 或作今主棄我永棄乎主怒我永怒乎
結 1:1 <h2>記<u>以西結</u>得默示之年</h2>  禧年後第三十年、 禧年見利未記二十五章八節以下四月五日、我在<u>迦巴魯</u> 迦巴魯又作革巴珥下同河濱被擄者中、天忽開、我得見天主之異象、
結 1:2 乃<u>約雅斤</u>被擄五年四月五日、
結 1:3 我<u>布西</u>子祭司<u>以西結</u>、在<u>迦勒底</u>地、<u>迦巴魯</u>河濱、得主之默示、蒙感於主之神、
<h2> 見四基路伯
</h2>
結 1:4 我見烈風自北而來、亦有大雲、其中有火炎炎、光輝閃爍雲之四周、其中即在火中輝煌、若磨光之金、
結 1:5 其中現有四活物之形、其狀如斯、其形似人、
結 1:6 各有四面、各有四翼、
結 1:7 腿直、足如犢蹏、灼灼發光、若磨光之精銅、
結 1:8 四翼以下、有人手、四活物、四旁有面有翼、
結 1:9 其翼相連、欲往無須轉身、各直行以前、
結 1:10 其面之狀如斯、斯四活物、前旁各有人面、右旁各有獅面、左旁各有牛面、後旁各有鷹面、
結 1:11 其面若此、各有二翼舒展於上、彼此相接、二翼蔽體、
結 1:12 各直行以前、神使之何往則何往、欲往無須轉身、
結 1:13 斯四活物之狀如斯、其色如熾炭、如火炬、其狀徧顯於活物、其火輝煌、 其火輝煌或作火發光輝自火中閃出電光、
結 1:14 活物往返、如電閃爍、
<h2> 見四輪
</h2>
結 1:15 我正觀活物、見地上附諸活物、四面有輪、 附諸活物四面有輪或作附各活物有一輪四活物俱如此
結 1:16 輪色與狀若黃玉、四輪之式維一、其狀其法、若輪中有輪、
結 1:17 行時、四面直行、欲行無須旋轉、
結 1:18 輪輞甚高可畏、周圍有目、四輪皆如此、
結 1:19 活物行、輪亦行於旁、活物自地上升、輪亦上升、
結 1:20 神感活物何往、神亦感輪何往、 活物上升、輪亦對之上升、蓋活物之神亦在輪中、
結 1:21 彼行、此亦行、彼止、此亦止、彼自地上升、此亦對之上升、蓋活物之神亦在輪中、
結 1:22 活物之首以上、顯有穹蒼、狀如水晶甚可畏、於活物之首以上而張、
結 1:23 穹蒼之下、活物之翼直展 於上、彼此相接、各活物、又有二翼遮體、
結 1:24 活物行時、其翼有聲、我聞之、若波濤澎湃、若全能主之雷霆、 雷霆原文作聲若軍旅之諠譁、活物止時、其翼下垂、
結 1:25 活物立而垂翼時、其首上之穹蒼有雷聲、 雷聲原文作聲
<h2> 見主榮光
</h2>
結 1:26 其首上之穹蒼上、有形若寶座、色若藍寶石、寶座上有形狀似人、
結 1:27 我見自腰以上、色若磨光之金、四周狀如火、我見自腰以下、狀亦如火、光耀四周、
結 1:28 四周光輝之狀、若降雨時、雲中之虹、此乃主榮光之形狀、我一見之、面伏於地、我聞有言者之聲、
結 2:1 <h2><u>以西結</u>奉遣蒙訓</h2>  其聲諭我曰、人子、爾起、我將諭爾、
結 2:2 諭我之時、我被神感、使我起立、我聞其諭我、
結 2:3 諭我曰、人子、我遣爾就<u>以色列</u>人、即悖逆之族、悖逆我者、彼與其列祖獲罪於我、迄於今日、
結 2:4 其為人 人原文作子面無羞恥、其心剛愎、我遣爾至其所、以主天主之言告之、 以主天主之言告之原文作當告之曰主天主如是云
結 2:5 彼忤逆之族、無論聽否、必知有先知於其中、
結 2:6 惟爾人子、勿畏之、勿畏其言、彼雖忤逆之族、向爾若荊棘蒺藜、爾若坐在蠍中、勿懼其言、勿畏其威、 勿畏其威或作勿於其前驚惶
結 2:7 彼雖忤逆、爾當以我言告之、無論聽否、
結 2:8 惟爾人子、聽我所諭爾、爾勿忤逆、若彼忤逆之族、啟口食我所賜爾者、
<h2> 見卷
</h2>
結 2:9 我見有一手、向我而伸、手中有卷、
結 2:10 展於我前、內外皆有文字、上錄哀慘殷憂悲痛之詞、
結 3:1 <h2>食卷</h2> 又諭我曰、人子、爾所獲者食之、當食此卷、往諭<u>以色列</u>族、
結 3:2 於是我啟口、彼使我食此卷、
結 3:3 彼諭我曰、人子、我以此卷賜爾、爾食之、充爾腹腸、我食之、卷在口中味甘若蜜、○
<h2> 蒙主勉勵
</h2>
結 3:4 彼諭我曰、人子、往見<u>以色列</u>族、以我言諭之、
結 3:5 爾被遣非就言語不通之民、乃就<u>以色列</u>族、
結 3:6 我不遣爾就言語不通之列邦、其方言爾所不識、我若遣爾就彼、彼必聽爾、
結 3:7 惟<u>以色列</u>族、必不聽爾、蓋不肯聽我、<u>以色列</u>全族面無羞恥、其心剛愎、
結 3:8 彼面堅、我亦使爾面堅、彼額堅、我亦使爾額堅、
結 3:9 我使爾額堅如金剛石、較火石猶堅、彼忤逆之族、勿懼其眾、勿畏其威、 勿畏其威或作勿於其前驚惶○
結 3:10 又諭我曰、人子、我所諭爾之言、當心受耳聽、
結 3:11 往見被擄之民、即爾之同族、教諭之、以主天主之言告之、 以主天主之言告之原文作當告之曰主天主如是云無論聽否、
結 3:12 時神舉我上升、聞於我身後、有震轟之聲、 聞於我身後有震轟之聲或作聞於我身後有聲如大地震之聲曰、主之榮光於其駐蹕所、當受頌美、
結 3:13 我聞活物之翼相擊之聲、隨活物之輪之聲、並聞震轟 震轟或作大地震之聲、
結 3:14 神舉我上升、攝我以去、我心煩惱、殷憂慘慘、惟天主之神大感我、
結 3:15 我至<u>特亞畢</u>、 特亞畢又作提勒亞畢就被擄之民、居於<u>迦巴魯</u>河濱者、我居被擄之民所居之處、在彼、在其中驚愕而坐、歷七日、○
<h2> 蒙主指示宜如何警教人
</h2>
結 3:16 越七日、主有言諭我曰、
結 3:17 人子歟、我為<u>以色列</u>人立爾為守望者、爾由我口聽言、代我示之以警戒、
結 3:18 我言惡人必死、如爾不警此惡人、不以言勸戒、使彼離其惡行、以獲生命、惡人必死於罪、而其喪命之罪、我必責問於爾、 而其喪命之罪我必責問於爾原文作而其血必討於爾手下同
結 3:19 如爾警戒惡人、彼仍不悛改、不去惡事、不離惡途、則彼必死於罪、惟爾則自保生命、 自保生命或作救己下同
結 3:20 如善人離善行惡、我聽其陷罪、以致死亡、爾不戒之、必死於罪中、彼所為之善、不得記憶、而其喪命之罪、必責問於爾、
結 3:21 如爾戒善人、勿犯罪、彼若聽戒不犯罪、必可得生、爾亦自保生命、○
結 3:22 我 <u>以西結</u>在彼復為主之神所感、諭我曰、爾起往平原、我在彼與爾言、
結 3:23 我起往平原、見主之榮光立於彼、與昔在<u>迦巴魯</u>河濱所見之榮光無異、我面伏於地、
結 3:24 神感我、使我起立、主與我言、諭我曰、爾當入室、閉門不出、
結 3:25 惟爾人子、人必繫爾以縲絏、俾爾不得出而行於其中、
<h2> 主封其口亦開其口
</h2>
結 3:26 我使爾舌貼於上齶、使爾為瘖、不得斥責斯民、彼原為忤逆之族、
結 3:27 我與爾言時、必啟爾口、以主天主之言告之、 以主天主之言告之原文作當告之曰主天主如是云欲聽者則聽、不欲聽者聽其不聽、彼原為忤逆之族、
結 4:1 <h2>命畫圍城圖為兆以指<u>以色列</u></h2> 惟爾人子、當取磚置於爾前、以<u>耶路撒冷</u>城、圖刻於上、
結 4:2 環攻其城、建臺、築壘、立營、四周備攻城之具 攻城之具或作羊頭鎚以破之、
結 4:3 爾亦取鐵鏊、置為鐵墻、在爾與城間、爾面向城以攻之、圍困甚迫、斯可為預兆、指<u>以色列</u>族、
<h2> 命側臥多日如<u>以色列</u>族違悖年數
</h2>
結 4:4 爾當左側以臥、負<u>以色列</u>族之罪愆、爾側臥日數幾何、爾負其罪愆日數幾何、
結 4:5 我以彼獲罪之年數、為爾計以日數、爾負<u>以色列</u>族之罪愆、當歷三百九十日、
結 4:6 其數既盈、爾當右側以臥、負<u>猶大</u>族之罪愆、歷四十日、我為爾以一日抵一年、
結 4:7 爾當面向<u>耶路撒冷</u>、袒臂環攻、又預言城所將遇之事、
結 4:8 我以繩索縛爾、使爾不能反側、待爾環攻之日已滿、
<h2> 命作餅食於側臥之日以表城必絕糧食物匱乏
</h2>
結 4:9 爾當取小麥、麰麥、大豆、扁豆、黍、粗麥、置於一器、以之為餅、爾側臥之三百九十日、必食之、
結 4:10 爾食必權衡所食、 或作爾所食者必權衡輕重日食二十舍客勒、  一舍客勒約五錢按時而食、
結 4:11 爾飲、必量水一欣  一欣約十斤六分之一、按時而飲、
結 4:12 當視若麰麥餅而食、 或作爾作餅食當循作麰麥餅之法當以人糞炊之於眾目前、
結 4:13 主曰、我逐<u>以色列</u>人散於列邦、在彼食不潔之物亦若此、
結 4:14 我曰、主天主歟、哀哉、我未嘗染污穢、自斃之畜、與被獸噬斃之畜、自幼至今、未嘗食之、不潔之物、未嘗入我口、
結 4:15 主諭我曰、我許爾以牛糞代人糞、爾可用以炊餅、
結 4:16 主又諭我曰、人子歟、我必在<u>耶路撒冷</u>、絕人所賴之糧、使民衡餅而食且憂慮、量水而飲且驚惶、
結 4:17 使彼絕糧絕水、彼此驚愕、因罪滅亡、
結 5:1 <h2>以除髮為喻以表<u>耶路撒冷</u>因違命受諸災罰</h2> 惟爾人子、當取利刀、用為薙刀、 用為薙刀或作即薙髮者所用之薙刀以之薙去首髮與鬚、以權權其輕重而分之、
結 5:2 待環攻其邑之日已滿、以三分之一、火焚於邑中、以三分之一、斷之以刃在邑之四周、以三分之一、散之以風、我亦拔刃追襲於後、
結 5:3 又自其中當取少許、包之於衣襟、
結 5:4 復自此中更取少許、投之於火、以火焚燬、蓋自其中必有火出、焚<u>以色列</u>全族、
結 5:5 主天主如是云、此指<u>耶路撒冷</u>而言、昔我置之於列邦中、列邦在其四周、
結 5:6 彼背逆我之法度、作惡甚於列國、背逆我之律例、甚於四周之異邦、因棄我之法度、不遵我之律例、
結 5:7 故主天主如是云、因爾妄為、甚於爾四周之列國、不遵我之律例、不守我之法度、爾四周列國之法度、爾亦不守、
結 5:8 故主天主如是云、我必罰爾、降災爾中、使列邦目睹、
結 5:9 因爾諸可憎之事、我必降災於爾、若此之災、昔所未降、後亦不復降、
結 5:10 我降災於爾、使爾中父子彼此相食、爾中所有遺民、我必散之四方、
結 5:11 主天主曰、我指己永生而誓、因爾以諸可憎之事、及諸可惡之物、玷污我之聖所、故我必使爾衰微、 我必使爾衰微或作我不復加護於爾我目不顧惜、我不加矜憫、
<h2> 必死於疫癘亡於饑饉殞於鋒刃散之四方
</h2>
結 5:12 爾民三分之一、必死於疫癘、亡於饑饉在爾中、三分之一、必殞於鋒刃在爾四圍、三分之一、我必散之四方、我亦拔刃追襲於後、
結 5:13 我怒盡發、以我之烈忿、加於其身、 以我之烈忿加於其身或作降災其身以雪我忿則我心覺慰、我發盡我之烈忿、加於其身、彼則知我耶和華言之、乃因忌邪 忌邪或作熱中而言也、
結 5:14 我必使爾荒涼、爾四周之鄰邦、必羞辱爾、使凡經過者目睹、
結 5:15 我發烈怒盛忿、降災於爾、大震忿怒譴責爾、爾四周之鄰邦、必詬詈爾、譏刺爾、以爾之事為警戒、為怪異、我耶和華已言之矣、
結 5:16 我必遣饑饉之惡矢以毀爾、使爾饑饉日甚一日、絕爾所賴之糧、
結 5:17 我降饑饉於爾、使暴獸噬爾子女、使疫癘與殺戮之事、流行爾中、且使鋒刃臨於爾、我耶和華已言之矣、
結 6:1 <h2><u>以色列</u>因敬他神受災罰</h2> 主有言諭我曰、
結 6:2 人子、當面向<u>以色列</u>諸山述預言、 述預言或作言未來事下同
結 6:3 曰、<u>以色列</u>諸山、當聽主天主之言、主天主對山、對岡、對谷、對平原、如是云、我必使鋒刃臨於爾曹、我必毀爾之邱壇、
結 6:4 爾之祭壇必傾圮、爾之日像必毀折、我使爾被殺者仆於爾之偶像前、
結 6:5 我使<u>以色列</u>人之屍、偃仆在其偶像前、我以爾之骸骨、擲散於爾之祭壇四周、
結 6:6 於爾所居之各處、城邑必傾圮、邱壇必荒蕪、爾之祭壇、必傾圮荒蕪、爾之偶像、必見折歸於烏有、爾之日像必見斫、爾之工作必見廢、
結 6:7 被殺者、將偃仆爾中、爾則知我乃主、
<h2> 猶有遺民蒙恩
</h2>
結 6:8 爾散於列國時、我使爾猶有遺民、得脫鋒刃、居於異邦、
結 6:9 爾中得脫者、必在擄至之異邦繫念我、追思曩昔、心邪離棄我、目邪從偶像、使我憂傷、遂因所作之惡事、及諸可憎之事、自怨自恨、
結 6:10 是時彼則知我乃主、我言降此災於其身、所言非虛、○
<h2> 歎<u>以色列</u>人行諸可憎事受種種災罰
</h2>
結 6:11 主天主如是云、爾 <u>以西結</u>當鼓掌蹈足曰、禍哉、<u>以色列</u>族行諸可憎之事、必亡於饑饉、鋒刃、疫癘、
結 6:12 遠者必死於疫癘、近者必殞於鋒刃、其餘被困者、必死於饑饉、如是、我盡發我怒、加於其身、
結 6:13 我使其屍偃仆在其偶像中、在其祭壇四周、在各高山、各山巔、各綠樹下、各茂盛橡樹下、即焚香事其諸偶像各處、其時彼則知我乃主、
結 6:14 我必舉手降罰於彼、使彼所居之各處、荒蕪淒涼、較<u>第伯拉他</u>曠野尤甚、彼則知我乃主、
結 7:1 <h2>末期已至<u>以色列</u>必受懲罰</h2> 主有言諭我曰、
結 7:2 惟爾人子、主天主指 指或作論<u>以色列</u>地如是云、末期已至、斯地四境之末期已臨、
結 7:3 今末期臨於爾、我必震怒、降災於爾身、視爾行為審鞫爾、循爾諸可憎之事施報爾、
結 7:4 我目不顧惜爾、我不加矜憫、必視爾行為、及爾中一切可憎之事、施報於爾、爾則知我乃主、○
結 7:5 主天主如是云、有災禍、即一 大災禍至矣、
結 7:6 末期將至、末時將臨、 災禍伏而伺爾、必迅速以至、
結 7:7 居斯地之民歟、所命之災已及爾、其時已屆、荒亂 荒亂或作驚惶之日伊邇、山上無復歡呼、
結 7:8 我速震忿、降災於爾、 原文作我速傾洩我之烈忿於爾盡發烈怒、加於爾身、視爾行為審鞫爾、循爾諸可憎之事施報爾、
結 7:9 我目不顧惜、我不加矜憫、必視爾行為、及爾中一切可憎之事、施報於爾、使爾知責爾者、乃我耶和華也、
結 7:10 其日將至、視哉已屆、災禍已命、 責爾之杖已長、 罰爾之驕傲者已興、 責爾之杖已長罰爾之驕傲者已興原文作其杖已茁驕傲已萌
結 7:11 其強暴者勃然以興、為杖以責惡人、 為杖以責惡人或作必來責惡人如杖彼眾、彼之大眾、彼之群眾、無一得免、 彼眾彼之大眾彼之群眾無一得免或作彼眾彼之大眾彼之貨財靡有孑遺亦無一人為之哀哭、
結 7:12 時將至、日伊邇、購者毋喜、鬻者毋憂、因災 災原文作怒及其眾、
結 7:13 鬻者雖尚生、必不復得所鬻、蓋所傳之默示、指其眾而言、必非空虛、凡獲罪度日者、必不得強、
結 7:14 彼雖吹角、預備已全、 已全或作以戰而無人出戰、因我怒及其眾、
結 7:15 外有鋒刃、內有疫癘饑饉、在田者死於鋒刃、在邑者亡於饑饉疫癘、
<h2> 得逃脫者必自哀號
</h2>
結 7:16 逃遁得脫者、流離山間、各為己罪哀號、如谷中之鴿哀鳴、
結 7:17 手俱疲倦、膝弱如水、
結 7:18 腰間束麻、徧身戰慄、面悉蒙羞、首皆除髮、
結 7:19 彼將擲銀於衢、視金如污穢物、主怒之日、其金銀不能救之、不能用以充饑果腹、因金銀使其陷於罪、
<h2> 因<u>以色列</u>人行可憎事敵來污穢聖殿
</h2>
結 7:20 彼以金銀華飾其身、因生驕傲、又用金銀作其可憎可惡之偶像、故我使金銀為彼成若污穢物、
結 7:21 必付諸外人手、使被劫掠、使地上 地上或作世間惡人來攘奪、彼必污之、
結 7:22 我必轉面不顧之、彼污我之禁所、故使強暴者至而污之、
<h2> 命製鐵索以兆被擄
</h2>
結 7:23 當作鐵索、因斯地滿以殺人流血之罪、邑充以強暴之事、
結 7:24 故我必使異邦最惡者至、據其宅第、我必使強暴者之驕態止息、其諸聖所、必被玷污、
結 7:25 災禍將至、彼求平康而不得、
結 7:26 災害與災害相連而至、凶信與凶信相接而來、彼徒然求默示於先知、祭司已無律法、老者已無智謀、
結 7:27 王者哀慘、牧伯驚駭、國民手俱戰慄、 手俱戰慄或作已皆喪膽我必視其行為以待之、循其惡習以鞫之、彼則知我乃主、
結 8:1 <h2><u>以西結</u>受神感攜至<u>耶路撒冷</u>觀主之榮光</h2>  <u>約雅斤</u>被擄後第六年、六月五日、我坐於家、<u>猶大</u>長老坐於我前、主天主之神感我、
結 8:2 我觀望見有形狀如火、自腰以下、狀如火、自腰以上、狀如光輝、色如磨光之金、
<h2> 於彼見激主怒之偶像
</h2>
結 8:3 伸出手形、握我首髮、神舉我升於天地間、我適觀天主之異象、攜我至<u>耶路撒冷</u>、至 殿之內門之門際、其門向北、在彼有激主怒之偶像、即激主忌邪之心之偶像、
結 8:4 在彼我見有<u>以色列</u>天主之榮光、與昔在平原、異象中所見者無異、
結 8:5 主諭我曰、人子、爾舉目向北而觀、我遂舉目而觀、見在北方、在祭臺之門、在門際、有彼激主怒之偶像、
結 8:6 又諭我曰、人子、<u>以色列</u>族在此行諸大可憎之事、使我遠離聖所、爾見之乎、爾必再見更可憎之事、
<h2> 見一屋四壁圖滿污穢形狀
</h2>
結 8:7 遂導我至院門、我見墻有穴、
結 8:8 主諭我曰、人子、爾鑿此墻、我遂鑿墻、見一門、
結 8:9 主諭我曰、爾入、觀彼眾在此所行可憎之惡事、
結 8:10 我入而觀之、見有各類昆蟲與不潔之獸、及<u>以色列</u>族所拜諸偶像、繪於四面墻壁、
結 8:11 有<u>以色列</u>長老七十人、立於其前、<u>沙番</u>子<u>雅撒尼亞</u>亦立其中、各執香爐、香煙如雲上升、
結 8:12 主諭我曰、人子、<u>以色列</u>族之長老各在暗中、即在其繪像之室中所為、爾觀之乎、彼意謂主不見我、主已離棄斯地、
結 8:13 主又諭我曰、爾必再見彼所行更可憎之事、
<h2> 見婦女為<u>塔模斯</u>哀泣
</h2>
結 8:14 遂導我至主殿之北門之門際、見有婦女坐於彼、為<u>塔模斯</u>  塔模斯神名為斐尼基人所敬者又名亞多尼斯哭號、
結 8:15 主諭我曰、人子、爾見此乎、爾必再見較此更可憎之事、
<h2> 見人拜日
</h2>
結 8:16 遂導我至主殿之內院、見在主殿之門、在廊與祭臺之間、約有二十五人、背主殿、面向東方、向東拜日、
<h2> 主怒<u>猶大</u>人所行之邪決意懲罰
</h2>
結 8:17 主諭我曰、人子、爾見此乎、<u>猶大</u>族在此所行諸可憎之事、猶可以為小乎、更於斯地徧行強暴、屢干我怒、以枝舉於鼻前、 以枝舉於鼻前有云此指古拜日者以樹枝搖於鼻前為禮又作彼之為此若以鐮刀自割其鼻
結 8:18 故我亦震怒罰之、我目不顧惜、我不加矜憫、彼雖大聲呼籲我、我必不應之、
結 9:1 <h2>於默示中見<u>耶路撒冷</u>人惟有號在額者免死餘皆見誅</h2> 我耳中聞 主大聲呼曰、當使操權以罰此邑者、各執殺人之器械前來、
結 9:2 有六人、自向北之上門而來、各執滅人之器械、中有一人、身衣白細麻衣、腰懸文具、咸入立於銅祭臺側、
結 9:3 <u>以色列</u>天主之榮光、自基路伯上而升、至於殿之 門閾、召衣白細麻衣、腰懸文具者來、
結 9:4 主諭之曰、爾巡行<u>耶路撒冷</u>邑中、凡因邑中所行可憎之事、嗟嘆欷歔者、則畫號於其額上、
結 9:5 我聞主命其餘之人曰、爾曹從其後巡邑、徧行殺戮、爾目勿顧惜、爾勿加矜憫、
結 9:6 老幼處子、孩提婦女、俱當殺盡、惟有號於額者勿殺、殺必始於我之聖所、彼乃自殿前之長老始、
結 9:7 主又諭之曰、爾當污殿、使諸院盈以被殺者、爾曹出哉、遂出而殺戮於邑中、
<h2> <u>以西結</u>為之禱主主弗垂聽
</h2>
結 9:8 彼殺戮之時、惟我獨留、我面伏於地、呼曰、哀哉、主天主歟、主向<u>耶路撒冷</u>震怒甚烈、 主向耶路撒冷震怒甚烈原文作主以主之盛忿傾洩於耶路撒冷欲將<u>以色列</u>遺民盡滅乎、
結 9:9 主諭我曰、<u>以色列</u>族與<u>猶大</u>族、罪愆甚重、殺人徧地、舉邑不法、彼自謂主已離棄斯地、主必不鑒察、
結 9:10 故我目不顧惜、我不加矜憫、必視其所行、報於其身、 身原文作首
結 9:11 衣白細麻衣、腰懸文具者覆命曰、主所命我、我已遵行、
結 10:1 <h2>默示中見炭火散於<u>耶路撒冷</u>城</h2> 我見諸基路伯首上之穹蒼中、有狀如寶座、其色如藍寶石、
結 10:2 主諭衣白細麻衣者曰、爾入基路伯下之輪中、自諸基路伯中、取火炭滿掬、散之邑上、我遂見其往、
結 10:3 其人入時、諸基路伯立於殿之右、雲盈內院、
結 10:4 主之榮光自基路伯上升、臨於殿之 門閾、殿盈以雲、主榮光之輝煌盈於院、
結 10:5 諸基路伯翼之聲、聞於外院、若全能主言時之聲、
結 10:6 主既命衣白細麻衣者曰、當自輪間、自諸基路伯間取火、彼遂往立於輪側、
結 10:7 諸基路伯間、有一基路伯、由諸基路伯間伸手、於諸基路伯間取火、 或作諸基路伯間有一基路伯向諸基路伯間之火伸手取火少許畀於衣白細麻衣者之手中、彼受之而出、
結 10:8 諸基路伯翼下、顯有人手之狀、
<h2> 見基路伯像
</h2>
結 10:9 我見諸基路伯側有四輪、每基路伯側有一輪、輪色如黃玉、
結 10:10 見其形狀、四者惟一、 或作四輪之式相同彷彿輪中有輪、
結 10:11 行時四面皆可 直行、毋庸旋轉、首輪所往、別輪亦隨之往、行時毋庸旋轉、
結 10:12 其  其即四活物渾身、背、手、翼、及輪四周、徧有目、四者與其輪、皆如此、
結 10:13 我聞此輪稱為旋風、
結 10:14 每基路伯有四面、一面基路伯之面、二面人之面、三乃獅之面、四乃鷹之面、
結 10:15 諸基路伯乃上升、昔我在<u>迦巴魯</u>河濱所見之活物即此、
結 10:16 諸基路伯行、輪亦旁行、諸基路伯展翼、欲離地上升、輪亦不離其旁、
結 10:17 彼立、此亦立、彼升、此亦偕升、蓋活物之神在輪中、
結 10:18 主之榮光遂離殿之 門閾、臨於基路伯上、
結 10:19 諸基路伯出時、舉翼離地上升、我目睹之、 或作諸基路伯既出於我目前舉翼離地而升輪在其側、皆立於主殿之東門、<u>以色列</u>天主之榮光、覆於其上、
結 10:20 昔我在<u>迦巴魯</u>河濱、所見<u>以色列</u>天主之榮光下之活物即此、始知為基路伯
結 10:21 各有四面四翼、翼下有人手之狀、
結 10:22 視其面、即昔在<u>迦巴魯</u>河濱所見之面、其狀其體亦然、各直行以前、
結 11:1 <h2>侯伯妄想必受懲罰</h2> 神舉我上升、攜我至主殿之前門、即向東之門、見門外有二十五人、中有<u>押疏</u>子<u>雅撒尼亞</u>、及<u>比拿雅</u>子<u>毘拉提亞</u>、皆民之牧伯、
結 11:2 主諭我曰、人子、斯人在邑中、圖維不義、謀思不法、
結 11:3 彼云、 災禍尚遠、仍可建室、此邑若釜、我儕若肉、
結 11:4 人子歟、故當述預言、述預言以警戒之、
結 11:5 主之神遂感我、諭我曰、爾當言曰、主如是云、<u>以色列</u>族、爾曹言此、爾心所思、我知之矣、
結 11:6 爾於此邑殺戮多人、使屍盈衢、
結 11:7 故主天主如是云、爾於邑中所殺者、其屍若肉、斯邑若釜、惟爾曹我必逐出其中、
結 11:8 主天主又曰、爾懼鋒刃、我必使鋒刃臨爾、
結 11:9 逐爾出邑、付爾於異邦人手、降罰於爾、
結 11:10 爾曹必殞於鋒刃、我必在<u>以色列</u>地之邊界罰爾、爾則知我乃主、
結 11:11 爾曹於邑中、邑不為爾為釜、爾必為肉於其中、我必在<u>以色列</u>地之邊界罰爾、
結 11:12 爾曹則知我乃主、因爾不遵我之律例、不守我之法度、乃從四周異邦之習俗、 習俗或作規例
結 11:13 我 <u>以西結</u>述預言時、<u>比拿雅</u>子<u>毘拉提亞</u>死、我面伏於地、大聲呼曰、哀哉、主天主歟、<u>以色列</u>遺民、主欲盡滅之乎、○
<h2> <u>以西結</u>慮主滅遺民淨盡主言悔改者必得拯救且得歸故土
</h2>
結 11:14 主遂有言諭我曰、
結 11:15 人子、<u>耶路撒冷</u>居民、向爾兄弟同族親屬、及<u>以色列</u>全族云、爾且遠離主、此地獨賜我為業、
結 11:16 故爾 <u>以西結</u>當曰、主天主如是云、我雖逐之遠邦、散之列國、我猶在所至之列國、為其小聖所、
結 11:17 故爾 <u>以西結</u>當曰、主天主如是云、我必自列邦聚爾、自離散之諸國集爾、仍以<u>以色列</u>地賜爾、
結 11:18 必至斯地、自其中除諸可憎可惡之物、
結 11:19 我必賜以誠一之心、使懷中有更新之志、自其體內去其剛愎之心、 剛愎之心原文作石心賜以柔順之心、 柔順之心原文作肉心
結 11:20 使其順從我之律例、恪守遵行我之法度、彼為我民、我為其天主、
<h2> 惡者必受懲
</h2>
結 11:21 惟彼心從可憎可惡之物者、我必循其行為、施報其身、 身原文作首此乃主天主所言、○
<h2> 主榮離城上升
</h2>
結 11:22 諸基路伯遂展其翼、輪在其側、<u>以色列</u>天主之榮光、覆於其上、
結 11:23 主之榮光、自邑中上升、臨於邑東之山而立、
<h2> <u>以西結</u>受神感攜返<u>迦勒底</u>地
</h2>
結 11:24 我適觀異象、蒙感於天主之神、神舉我上升、攜我返<u>迦勒底</u>地被擄者之所、於是我所見之異象、離我上升、
結 11:25 我以主所示我諸言、告於被擄之眾、
結 12:1 <h2>命<u>以西結</u>遷徙以兆<u>猶大</u>君被擄</h2> 主有言諭我曰、
結 12:2 人子、爾居悖逆之族中、彼有目可見而不見、有耳可聽而不聽、因屬悖逆之族、○
結 12:3 今爾人子、當備遷徙他方需用之物具、當在晝時、在其目前遷徙、在其目前離爾之所、遷徙他處、彼雖悖逆之族、庶或思之、 彼雖悖逆之族庶或思之或作彼因此庶或自覺為悖逆之族
結 12:4 晝時、在其目前、出爾什物、若將遷徙、暮時、在其目前出門、 出門或作啟行下同若遷徙者出門、
結 12:5 在其目前掘墻、由之而出、
結 12:6 宜於其目前荷物於肩、昏暮而出、蒙面不見地、蓋我立爾為<u>以色列</u>族之預兆、
結 12:7 我 <u>以西結</u>遵命而行、晝時出物、若將遷徙、夕時以手掘墻、昏暮而出、於其目前荷物於肩、
結 12:8 詰朝、主有言諭我曰、
結 12:9 人子、<u>以色列</u>族、即斯悖逆之族、必問爾曰、爾何為、
結 12:10 爾當告之曰、主天主如是云、此若預言、預示<u>耶路撒冷</u>之君、及其中<u>以色列</u>全族、將來所遇之事、
結 12:11 告之曰、我 <u>以西結</u>乃爾之預兆、我所為者、爾 爾原文作彼將來所遇者亦若是、必遷徙遠方、被擄而去、
結 12:12 其中之君、必荷物於肩、昏暮而出、人將掘墻以導之出、彼必蒙面、致目不見地、
結 12:13 我為彼張我網、使陷我罟、攜至<u>迦勒底</u>之<u>巴比倫</u>、然不得見其地、亦必死於彼、
結 12:14 護其四周者、及其軍旅、我必散之四方、我亦拔刃追襲其後、
結 12:15 當我散之列邦、播之諸國時、彼則知我乃主、
結 12:16 在其中必遺數人、得免鋒刃、饑饉、疫癘、使彼所至之列國、自述其諸可憎之事、彼則知我乃主、○
<h2> <u>以西結</u>恐懼憂慮以兆<u>猶大</u>人空乏驚惶
</h2>
結 12:17 主有言諭我曰、
結 12:18 人子、爾食餅、當戰慄、飲水、當恐懼憂慮、
結 12:19 告斯地之民曰、主天主論<u>耶路撒冷</u>、及<u>以色列</u>地之居民如是云、彼食餅必憂慮、飲水必驚惶、因斯地之居民、皆行強暴、故地必荒蕪、一無所留、
結 12:20 今有民居之邑將傾圮、地將荒蕪、爾則知我乃主、○
<h2> <u>猶大</u>人譏默示無驗
</h2>
結 12:21 主有言諭我曰、
結 12:22 人子、居<u>以色列</u>地者、奚用諺語云、時日遲延、諸默示無應、
<h2> 所默示者應驗伊邇
</h2>
結 12:23 爾當告之曰、主天主如是云、我必使此諺語止息、使<u>以色列</u>人、不復出此諺語、告之曰、時日伊邇、諸默示將應、
結 12:24 自此<u>以色列</u>族中、必無虛偽之默示、誑人之占卜、
結 12:25 蓋言者乃我、 我原文作主我所言者必成之、不復遲延、悖逆之族歟、我所言者、我必於爾尚存之日成之、此乃主天主所言、○
結 12:26 主有言諭我曰、
結 12:27 人子、<u>以色列</u>族嘗言、先知所得之默示、必待多日始應、所述之預言、效驗之時尚遠、
結 12:28 故爾告之曰、主天主如是云、凡我之言、速應不遲、我所出之詞必成、此乃主天主所言、
結 13:1 <h2>嚴斥偽先知</h2> 主有言諭我曰、
結 13:2 人子、<u>以色列</u>先知、任意 任意或作從私心妄造預言、爾當向彼述預言曰、爾曹當聽主言、
結 13:3 主天主如是云、愚昧之先知、未曾得默示、惟從己意者、禍必臨之、
結 13:4 <u>以色列</u>人歟、爾之先知、如在荒墟之狐狸、
結 13:5 爾曹 自稱為先知者、未上 城墻、以堵禦擊破之處、未築垣以護<u>以色列</u>族、主降災之日、 使敵侵國、爾曹未使<u>以色列</u>人得立於陣、 得立於陣或作張膽以戰
結 13:6 彼言得默示、悉屬妄誕、占卜皆屬虛偽、自謂傳主之言、主實未曾遣之、妄使人冀其言之應驗、
結 13:7 爾言得默示、豈非妄誕乎、占卜豈非虛偽乎、爾云此乃主所言、我實未嘗言、
結 13:8 故主天主如是云、因爾言妄誕、所言得默示、悉屬虛偽、我必罰爾、此乃主天主所言、
結 13:9 惟彼先知言得默示、悉屬妄誕、占卜皆屬虛偽、我必降之以罰、不得立於我民之會、不得錄於<u>以色列</u>之册、不得入於<u>以色列</u>之地、爾則知我乃主天主、
<h2> 以塗灰為喻責偽先知為人掩飾
</h2>
結 13:10 因彼誘惑我民、無平康之時、反言有平康、猶如我民築墻、彼乃塗灰、
結 13:11 爾當告彼塗灰者云、其墻必傾圮、因暴雨 暴雨或作沖物之雨下同必下、我亦使大雹降、狂風大作、
結 13:12 墻既傾圮、人必詰爾曰、爾所塗者安在、
結 13:13 主天主如是云、我震烈怒盛忿、起狂風、下暴雨、降大雹、 或作主天主如是云我發忿使狂風大作我震怒下沖物之暴雨我發烈怒降大雹毀之殆盡、
結 13:14 爾所塗之墻、我必毀之、使傾於地、基址顯露、墻既傾圮、爾曹必亡其中、爾則知我乃主、
結 13:15 我毀墻與塗之者以雪我忿、 或作我向墻與塗之者發盡我之盛忿是時我必告爾曰、墻已歸於無有、塗之者亦歸於無有、
結 13:16 此即<u>以色列</u>之先知、為<u>耶路撒冷</u>述預言、在無平康之時、自言得默示、宣平康、此乃主天主所言、○
<h2> 嚴斥女偽先知
</h2>
結 13:17 惟爾人子、爾民中有婦女、任意 任意或作從私心妄造預言、爾當面向彼述預言曰、
結 13:18 主天主如是云、為諸肱臂製枕、 枕或作帶下同為各身軀首面作巾、欲陷人於罪網者、禍必臨之、爾既陷人於罪網、豈能自保生命乎、
結 13:19 爾曹為數握之麰麥、數片之餅、褻瀆我於我民中、我民喜聽誑言、爾則為述誑言、不當死者、爾言必死、不當生者、爾言必生、
結 13:20 故主天主如是云、爾曹製枕、以羅人心、若羅飛寫、我必奪之於爾肱臂、釋爾所羅之人、使離爾若飛、
結 13:21 亦裂爾巾、救我民脫於爾手、不復陷於爾手、為爾所羅、爾曹則知我乃主、
結 13:22 惟彼善人、我不使之憂、爾言妄誕、使彼中心憂戚、又使惡人膽敢不忌、俾不離惡道、不得生存、
結 13:23 故爾不得復妄言得默示、不得復占 虛偽之卜筮、我必救我民脫於爾手、爾則知我乃主、
結 14:1 <h2>拜偶像而求問主主豈應之</h2> <u>以色列</u>長老數人就我、坐於我前、
結 14:2 主有言諭我曰、
結 14:3 人子、斯人心念其偶像、以陷己於罪之物、置於目前、彼又求問我、我豈應之乎、
結 14:4 故爾當告之曰、主天主如是云、凡<u>以色列</u>族之人、心念其偶像、以陷已於罪之物、置於目前、如來就先知、我耶和華必因其拜多偶像之罪譴責之、 必因其拜多偶像之罪譴責之原文作必循其眾多之偶像而應之
結 14:5 欲露 露或作闡明<u>以色列</u>族之心意、 原文作欲執以色列族於心中因彼俱離棄我、崇拜偶像、
<h2> 勸以悔改離棄偶像免受責罰
</h2>
結 14:6 故爾當告<u>以色列</u>族曰、主天主如是云、爾曹當悔改、轉離偶像、勿崇事 勿崇事原文作面不向、可憎之物、 轉離偶像勿崇事可憎之物或作棄偶像而歸誠轉離可憎之物
結 14:7 凡<u>以色列</u>族之人、及居<u>以色列</u>中之 他邦客旅、若離棄我、心念其偶像、以陷己於罪之物、置於目前、後又就先知、欲藉之求問我、我耶和華必親斥之、 必親斥之或作豈應之乎
結 14:8 我向其人發怒、降災其身、使人以之為警戒、作歌譏剌、絕之於我民中、爾曹則知我乃主、
結 14:9 如先知迷惑其心、任意出言、我耶和華亦聽其先知迷惑、必舉手懲之、絕之於我民<u>以色列</u>中、
結 14:10 彼俱負罪、求問者與先知、罪愆相等、
結 14:11 使<u>以色列</u>族、不復迷罔離棄我、不復以諸罪愆染污穢、使彼可為我民、而我為其天主、此乃主天主所言、○
<h2> 民蹈愆尤主必罰之或使饑饉薦臻
</h2>
結 14:12 主有言諭我曰、
結 14:13 人子、若有國行不法、獲罪於我、我必舉手以罰之、絕人所賴之糧、降饑饉、於其中絕人與畜、
結 14:14 雖<u>挪亞</u>、<u>但以理</u>、<u>約百</u>三人、居於其中、但能因其義救一己之生命、此乃主天主所言、
<h2> 或使猛獸吞噬
</h2>
結 14:15 如我使猛獸侵其國、吞噬人民、使地荒蕪、因獸無人經過、
結 14:16 主天主曰、雖此三人在其國中、我指己永生而誓、彼不能救其子女、惟一己得救、地仍荒蕪、
<h2> 或使刀兵滿地
</h2>
結 14:17 如我使其國遇鋒刃、鋒刃徧害其地、於其中絕人與畜、
結 14:18 主天主曰、雖此三人居於其中、我指己永生而誓、彼不能救其子女、惟一己得救
<h2> 或使疫癘流行主欲降如此災不可挽回善者第能自救
</h2>
結 14:19 如我降疫癘於其國、發洩我之盛忿、盡行誅殺、 盡行誅殺或作使其中有殺人流血之事致人與畜絕於其中、
結 14:20 主天主曰、雖<u>挪亞</u>、<u>但以理</u>、<u>約百</u>居於其中、我指己永生而誓、彼不能救其子女、但能因其義救一己之生命、
<h2> 猶有遺者使<u>猶大</u>人知主降災有故
</h2>
結 14:21 主天主如是云、我使四暴災降於<u>耶路撒冷</u>、即鋒刃、饑饉、猛獸、疫癘、於其中絕人與畜、其害豈非尤重乎、
結 14:22 其中必有所遺留者、即被攜出之子女、必攜至爾所、爾見其舉止行為、念我所降於<u>耶路撒冷</u>之諸災、則覺安慰、
結 14:23 爾見其舉止行為、則使爾覺安慰、爾曹則知我凡所行於<u>耶路撒冷</u>者、並非無故、此乃主天主所言、
結 15:1 <h2>以葡萄木不適於用但可作柴為喻言主視<u>耶路撒冷</u>亦如此</h2> 主有言諭我曰、
結 15:2 人子、葡萄樹較諸他樹、有何長乎、葡萄樹枝、在林之諸樹中、有何勝乎、
結 15:3 可取其木為材以備工用乎、可取以作釘懸什物乎、
結 15:4 人投之於火為薪、火焚兩端、其中亦燬、焉能適於用哉、
結 15:5 其木尚全、猶難適於用、既火焚見燬之後、豈非更不適於用乎、
結 15:6 主天主如是云、葡萄樹在林之諸樹中、我使之見投於火為薪、我使<u>耶路撒冷</u>居民亦若是、
結 15:7 我向之震怒、既出一火、復入一火、我向之震怒時、爾曹則知我乃主、
結 15:8 斯民大行不法 不法或作悖逆之事、故我必使其地荒蕪、此乃主天主所言、
結 16:1 <h2>以初生見棄之嬰喻<u>耶路撒冷</u></h2> 主有言諭我曰、
結 16:2 人子、爾使<u>耶路撒冷</u>知其所行可憎之事、
結 16:3 當曰、主天主對<u>耶路撒冷</u>如是云、爾之由來、爾之生處、乃<u>迦南</u>地、爾父乃<u>亞摩利</u>人、爾母乃<u>赫</u>人、
結 16:4 爾生之時、出世之日、不斷爾臍、不以水洗爾身以潔爾、不傅爾以鹽、不裹爾以襁褓、 不傅爾以鹽不裹爾以襁褓或作不以鹽撒於爾身不以布裹爾
結 16:5 無人以目顧爾、為爾作此諸事矜恤爾、爾生之日、生命賤視、見棄於田、
<h2> 主優加寵愛
</h2>
結 16:6 我從爾旁經過時、見爾盈體染血、幾遭蹂躪、 見爾盈體染血幾遭蹂躪或作見爾體輾轉於血則謂爾曰、爾雖染血、 爾雖染血或作爾雖於血中下同仍可存活、爾雖染血、仍可存活、
結 16:7 我使爾漸長、若田之百卉、爾既長大、爾體豐美、容貌俊雅、乳堅髮長、仍赤身裸體、
結 16:8 主天主曰、我從爾旁經過以觀爾、見爾已長、可以于歸、遂以衣裾覆爾、遮爾赤體、向爾發誓、與爾結盟、俾爾歸於我、
結 16:9 我洗爾以水、滌除爾血、沐爾以膏、
結 16:10 衣爾以繡、以花皮 花皮或作海龍皮又作貉皮作履納爾足、以白細麻布裹爾首、以絲披爾身、
結 16:11 飾爾以美飾、以釧著於手、以金索垂於項、
結 16:12 以鼻環置於鼻、耳環懸於耳、華冕戴於首、
結 16:13 得飾以金銀、衣以白細麻與絲及錦繡、食以細麵與蜜及油、爾遂成極豔麗、堪居后位、
結 16:14 主天主曰、我加爾華飾、全爾豔色、其聲名傳於列邦、
<h2> 彼乃行淫無度
</h2>
結 16:15 惟爾自恃爾美、因爾聲名徧揚、遂徇欲行淫、無論何人經過、爾即放縱嗜慾、與之苟合、爾之身即歸於彼、
結 16:16 爾取爾衣服、飾爾所造之邱壇、五色俱備、行淫其上、如此之事、疇昔未有、後亦無有、
結 16:17 爾亦取我賜爾之金銀美飾、為己作偶像、狀若男身、與之行淫、
結 16:18 取爾繡衣而蔽之、以我之膏油與香、置於其前、
結 16:19 以我所賜爾之食物、即我所賜爾之細麵、與油及蜜、陳於其前、以為馨香、誠有斯事、此乃主天主所言、
結 16:20 又以爾為我所生之子女、殺之獻於偶像為祭、 祭原文作食爾行淫、已非小事、
結 16:21 更殺我子女、獻於偶像、焚之以火、 焚之以火原文作使之過火
結 16:22 爾行諸可惡之事、徇欲行淫、不憶爾初生之時、裸體染血、幾遭蹂躪、 裸體染血幾遭蹂躪或作赤身裸體輾轉於血
結 16:23 主天主曰、禍哉爾也、禍哉爾也、爾行此諸惡事之後、又為己建青樓、在諸街衢建高臺、 以為妓室、
結 16:24 a
結 16:25 在各路頭 路頭或作市口下同建爾高臺、玷辱爾美、招諸經過之人、與其行淫、多淫如此、
結 16:26 爾鄰邦<u>伊及</u>人、身軀肥胖、爾徇欲與之私、多行淫事、干我震怒、
結 16:27 故我舉手降罰於爾、減爾糈糧、付爾於惡爾之<u>非利士</u>女、任意以待爾、彼見爾之淫行、亦為爾愧怍、
結 16:28 爾淫慾無厭、與<u>亞述</u>人行淫、與彼行淫之後、猶不厭足、
結 16:29 在<u>迦南</u>地多行淫事、至於<u>迦勒底</u>、 或作多行淫事至於商賈之地迦勒底猶不知足、
結 16:30 主天主曰、爾行此諸事、俱無羞恥之淫婦所行、爾心何其敗哉、
結 16:31 爾在各路頭、建爾青樓、在諸街衢、建爾高臺、 以為妓室、爾不圖贈、不若妓女、
結 16:32 乃若淫婦、背夫與人私、
結 16:33 人素贈金於妓、惟爾以金贈於所愛者、賄之由四方來、與爾行淫、
結 16:34 爾之行淫、與他婦相反、人不隨爾以行淫、爾以金贈人、人不以金贈爾、如是爾與他婦相反也、
<h2> 必重受懲罰
</h2>
結 16:35 今爾淫婦、當聽主言、
結 16:36 主天主如是云、因爾浪施金銀、放縱嗜慾、與所愛者行淫無度、 放縱嗜慾與所愛者行淫無度或作放縱淫慾與爾所愛者狎暱行淫崇拜可憎之偶像、殺己子女、獻於偶像、
結 16:37 故我必集爾之諸愛者、爾所娛悅者、凡爾所愛者、與諸所惡者、集之於爾四周、必於其前裸爾體、使其見爾裸體、 必於其前裸爾體使其見爾裸體或作使爾現醜於其前使彼見爾之醜態
結 16:38 我必罰爾、如罰行淫之婦、及殺人之婦、我必使爾如淫婦為夫所殺、其怒甚烈、雪其忿心、
結 16:39 我必付爾於其手、彼必傾爾青樓、毀爾高臺、剝爾衣服、奪爾美飾、留爾裸身赤體、
結 16:40 率群眾攻爾、擊爾以石、刺爾以刃、
結 16:41 以火焚爾宅第、在眾婦前加罰爾身、我使爾不復行淫、不復以金贈人、
結 16:42 我如此待爾、我怒始息、不復因爾忿烈 不復因爾忿烈或作不復因爾生嫉恨之心我心平和、不復瞋忿、
結 16:43 主天主曰、因爾不憶爾幼日、行此諸事、干犯我怒、故我視爾所為、施報爾身、 身原文作首使爾不復行淫、增爾可憎之事、
<h2> 其罪等於其母甚於其妹<u>所多瑪</u>及其姊<u>撒瑪利亞</u>
</h2>
結 16:44 作諺者、必指爾作斯諺曰、女似其母、 女似其母或作母如何女亦如何
結 16:45 爾母厭夫棄子、爾真其女、爾姊厭夫棄子、爾真其妹、爾母<u>赫</u>人、爾父<u>亞摩利</u>人、
結 16:46 爾姊即<u>撒瑪利亞</u>、及其眾女、居於爾左、爾妹即<u>所多瑪</u>、及其眾女、居於爾右、
結 16:47 爾視其道、與其可憎之事、猶為小事、不第從其道、效其可憎之事、爾之諸道、較彼尤邪、
結 16:48 主天主曰、我指己永生而誓、爾妹<u>所多瑪</u>及其眾女、尚未行爾及爾眾女所行之事、
結 16:49 爾妹<u>所多瑪</u>及其眾女、不缺飲食、安享平康、則生驕傲、不援貧乏之手、此即其罪也、
結 16:50 彼狂傲、行可惡之事於我前、我見此、則去之、
結 16:51 <u>撒瑪利亞</u>所犯之罪、未及爾罪之半、爾行可憎之事、較彼尤多、以爾所行諸可憎之事、使爾姊妹、顯為猶善、
結 16:52 爾擬姊妹當受羞辱、今爾必自受、爾所犯之罪、較彼尤為可憎、則彼較爾顯為善、爾既使姊妹較爾顯為善、則爾必蒙羞抱愧、
結 16:53 日後我將返其俘囚、即<u>所多瑪</u>及其眾女之俘囚、<u>撒瑪利亞</u>及其眾女之俘囚、亦使爾之俘囚旋返其中、 或作日後我將使之復振興即使所多瑪及其眾女復振興使撒瑪利亞及其眾女復振興亦使爾復振興於其中
結 16:54 爾必自覺羞辱、必因凡所行者愧怍不勝、因爾使彼自慰自藉、
結 16:55 爾妹<u>所多瑪</u>及其眾女、必復舊如初、<u>撒瑪利亞</u>及其眾女、必復舊如初、爾及爾眾女、亦必復舊如初、
結 16:56 爾驕傲之日、口未提爾妹<u>所多瑪</u> 以為警、
結 16:57 其時爾惡尚未彰顯、<u>亞蘭</u>眾女、及四周之<u>非利士</u>眾女、尚未凌辱爾、藐視爾、
結 16:58 爾之邪淫、及爾可憎之事、爾必負其罪、此乃主所言、
結 16:59 主天主如是云、爾輕視誓言、背棄盟約、我必循爾所行以待爾、
<h2> 主許以日後必仍向之施恩
</h2>
結 16:60 雖然、爾幼年之時、我與爾立約、我追憶之、更與爾立約以為永約、
結 16:61 與爾所立之約外、我以爾之姊妹、賜爾為女、 或作我以爾之姊妹賜爾為女不循與爾所立之約爾受之之時、爾追憶疇昔所行之事、自覺愧怍、
結 16:62 我與爾立約、爾則知我乃主、
結 16:63 我赦爾凡爾所作之事、爾追憶前行、則自慚不已、不敢啟口、此乃主天主所言、
結 17:1 <h2>以二鷹一葡萄樹為喻以表<u>耶路撒冷</u>悖<u>巴比倫</u>歸<u>伊及</u>之罪</h2> 主有言諭我曰、
結 17:2 人子、當設隱語、立譬言、示<u>以色列</u>族、
結 17:3 告之曰、主天主如是云、有一巨鷹、翼大羽長、翎毛豐滿、采色俱備、至<u>利巴嫩</u>、在柏香木巔取柏香木之枝、
結 17:4 在樹杪之條中 或作在至高之條中折一條、攜至貿易之地、置之商賈之邑、
結 17:5 亦取斯地之 葡萄種、播於良田、種於多水之處、若植楊柳、
結 17:6 乃漸生長、成為葡萄樹、枝葉蔓延、樹株不高、枝條向鷹、根深於下、成為葡萄樹、發幹生條、
結 17:7 又有巨鷹、翼大毛豐、斯葡萄樹於栽植之處、發根株、長枝條、以向此鷹、望其灌溉、
結 17:8 葡萄樹植於良田多水之濱、足可生枝結果、成為佳葡萄樹、
結 17:9 爾當言曰、主天主如是云、斯葡萄樹、豈能發旺 發旺原文作亨通下同乎、鷹必拔其根、去其果、根株皆枯、葉盛之枝必槁、毋庸巨力眾民以拔其根、
結 17:10 葡萄樹雖得栽植、豈能發旺乎、東風擊之、立即枯槁、必於栽植之處枯槁、○
結 17:11 主有言諭我曰、
結 17:12 當告悖逆之族曰、爾曹知是乎、可告之曰、<u>巴比倫</u>王至<u>耶路撒冷</u>、將其王與牧伯遷至<u>巴比倫</u>、
結 17:13 與王室一人立約、使之發誓、又遷徒 遷徒或作擄掠國中大夫、
結 17:14 使國卑弱、不復振興、但守盟約、猶可存立、
結 17:15 乃彼背叛<u>巴比倫</u>王、遣使至<u>伊及</u>、欲<u>伊及</u>王賜以馬匹軍旅、彼行是事、豈能亨通、豈能免難、背約之人、豈能得救、
結 17:16 主天主曰、我指己永生而誓、<u>巴比倫</u>王既立彼為王、彼乃輕視誓言、背棄盟約、必死於<u>巴比倫</u>王之都<u>巴比倫</u>、
結 17:17 敵人既築壘建營、欲翦滅邑眾、 欲翦滅邑眾或作欲翦滅人眾多<u>法老</u>雖率軍旅眾多、以助其戰、亦必不利、
結 17:18 彼立約 立約原文作施手以成約之後、輕誓背約、既行此諸事、必不得免難、
結 17:19 主天主曰、我指己永生而誓、彼所輕之誓、即向我而發、所背之約、即與我而立、我必加報其身、 身原文作首
結 17:20 為之張網、使陷於我之羅、攜至<u>巴比倫</u>、在彼必罰之、 必罰之或作必審鞫之因其獲罪於我、 獲罪於我或作背叛我
結 17:21 其軍中逃遁者必殞於鋒刃、所遺者必分散四方、爾曹則知我耶和華已言之矣、○
<h2> 以植高柏香木為喻示福音將必暢興
</h2>
結 17:22 主天主如是云、我亦在柏香木巔上、必取枝而植之、在樹杪之柔條中、 在樹杪之柔條中或作在至高之柔條中必折一柔條、植於崇高之山、
結 17:23 即植於<u>以色列</u>高山、長枝結果、為榮美之柏香木、各類飛鳥、咸棲其中、必棲於其枝之蔭下、
結 17:24 郊原諸樹、必知我耶和華能使高木為低、低木為高、青木為枯、枯木復茂、我耶和華既言之、亦必行之、
結 18:1 <h2><u>以色列</u>人習用父食酸果子齒覺酸之諺語主斥責其非</h2> 主有言諭我曰、
結 18:2 爾曹何故在 在或作指<u>以色列</u>地、常用此諺語曰、父食酸葡萄、子齒覺酸、
結 18:3 主天主曰、我指己永生而誓、爾在<u>以色列</u>中、必不復用此諺語、
結 18:4 世人俱屬我、為父者屬我、為子者亦屬我、惟犯罪者必死、
<h2> 父義子不義則善報其父
</h2>
結 18:5 人若虔誠、為義行善、
結 18:6 不食於山上 獻偶像之祭物、不舉目於 於或作仰望<u>以色列</u>族之偶像、不淫人妻、妻行經時、不與親近、
結 18:7 不欺壓人、反負債者之質、不行強奪、 不行強奪或作不強奪人之物下同饑者供以食、裸者被以衣、
結 18:8 貸人金、不索利、不取息、禁手勿行不義、鞫二人之事、惟循真實、
結 18:9 遵我律例、守我法度、以誠實而行、斯為義人、必保其生命、 必保其生命或作必得生存此乃主天主所言、
結 18:10 如彼有 有原文作生子、為盜殺人、以上所言之善不作、所言之惡反作、食於山上 獻偶像之祭物、淫人之妻、
結 18:11 a
結 18:12 欺壓貧乏、行強奪、不反質、舉目於 於或作仰望偶像行可憎之事、
結 18:13 貸人金、索利取息、此人能生乎、必不能生、既行此一切可憎之事、固必死亡、死罪歸之、
<h2> 父不義子義則善報其子
</h2>
結 18:14 如彼有 有原文作生子、見父所作之罪、而自忖思、不效之以行、
結 18:15 不食於山上 獻偶像之祭物、不舉目於 於或作仰望<u>以色列</u>族之偶像、不淫人妻、
結 18:16 不欺壓人、不留人之質、不行強奪、以食給餓者、以衣被裸者、
結 18:17 禁手勿壓制貧乏、不索利、不取息、守我法度、行我律例、斯人必不因父之罪愆死亡、必得生存、
結 18:18 其父殘暴、 或作其父因行欺壓之事強奪同族、行惡在其民間、則必因罪死亡、
結 18:19 爾曹猶問曰、子何不負父之罪耶、但子為義行善、謹守遵行我諸律例、自得生存、
結 18:20 惟犯罪之人必死、子不負父罪、父不負子罪、善人之善歸己、惡人之惡歸已、
<h2> 先惡後善者主不念其舊惡
</h2>
結 18:21 如惡人悛改所作之罪、守我律例、為義行善、必生不死、
結 18:22 其所作之愆尤、不復追憶、因其所行之善、必得生存、
結 18:23 主天主曰、我豈以惡人之死亡為悅乎、我豈不以其悛改惡行而得生存為悅乎、
<h2> 先善後惡者主不念其前善
</h2>
結 18:24 如善人離善作惡、循惡人所行諸可憎之事而行、豈得生存乎、其所行之諸善、不復追憶、必因所作之慝、所犯之罪死亡、
<h2> 惟待以至公
</h2>
結 18:25 爾曹猶言主之道不公平、 不公平或作不相宜下同<u>以色列</u>族聽歟、我之道豈不公平、惟爾曹之道不公平、
結 18:26 如善人離善作惡、因此而死、則因其所作之惡而死、
結 18:27 如惡人悛改所行之惡、為義行善、必保其生命、
結 18:28 因其忖思悛改所作之罪愆、必生存不死、
結 18:29 <u>以色列</u>族猶言主之道不公平、<u>以色列</u>族歟、我道豈不公平、惟爾曹之道不公平、
<h2> 勸以悔改
</h2>
結 18:30 主天主曰、<u>以色列</u>族歟、我必循爾人人所行以鞫爾、爾當悛改愆尤、恐愆尤罹爾喪敗、 爾當悛改愆尤恐愆尤罹爾喪敗或作爾當悛改離爾罪愆恐爾愆尤陷爾於禍
結 18:31 <u>以色列</u>族歟、棄所犯之罪愆、新爾心神、何為自取死亡、
結 18:32 主天主曰、人死 於罪、我所不悅、爾當悛改、自保生命、
結 19:1 <h2>以稚獅陷阱為喻擬<u>猶大</u>君被擄至<u>巴比倫</u></h2> 爾 <u>以西結</u>當為<u>以色列</u>諸君 諸君或作牧伯作哀歌、曰、
結 19:2 爾母將何以譬之、可譬牝獅、伏於眾獅間、在稚獅中養育其子、
結 19:3 養其子之一、成為壯獅、學攫物噬人、
結 19:4 列國聞之、陷於坑坎、繫以鐵索、 繫以鐵索或作以鐵索貫其鼻下同曳至<u>伊及</u>地、
結 19:5 牝獅久俟、見己失望、則又取其子之一、養之為壯獅、
結 19:6 既為壯獅、往來於眾獅間、學攫物噬人、害其嫠婦、 害其嫠婦或作拆其宮室
結 19:7 毀其城邑、因其吼聲、徧地荒蕪、 因其吼聲徧地荒蕪或作地之居民因其吼聲而惶恐
結 19:8 四周邦國之諸族、咸來攻之、為張網羅、陷於坑坎、
結 19:9 繫以鐵索、置之籠中、曳至<u>巴比倫</u>王所、囚於獄中、 囚於獄中或作攜入保障使其吼聲、不復聞於<u>以色列</u>山、○
<h2> 以葡萄樹見拔棄為喻擬<u>耶路撒冷</u>見傾毀
</h2>
結 19:10 爾母亦可譬諸葡萄樹、植於水濱、因水多故果繁枝茂、
結 19:11 枝柯堅強、堪為秉權者之杖、 杖或作圭下同其株甚高、在枝葉暢茂之中、高枝繁多、自遠處可見、
結 19:12 乃忿然 忿然或作猛然見拔、拋擲於地、東風暴其果、堅強之枝柯被折、遂致枯槁、為火所焚、
結 19:13 今植於曠野旱乾無水之地、
結 19:14 有火自枝幹而出、焚燬其果、復無堅強之枝柯、堪為秉權者之杖、此則可哀、可用以作哀歌、
結 20:1 <h2><u>以色列</u>長老數人求問主主不垂應</h2>  <u>約雅斤</u>被擄後第七年、五月十日、<u>以色列</u>長老數人來、求問於主、坐於我前、
結 20:2 主有言諭我曰、
結 20:3 人子、當言與<u>以色列</u>長老、告之曰、主天主如是云、爾來求問於我乎、主天主曰、我指己永生而誓、我必不應爾、
結 20:4 人子、爾欲責之乎、爾若責之、則使之知其列祖所行可憎之事、
<h2> 追述<u>以色列</u>人在<u>伊及</u>逆不從命
</h2>
結 20:5 告之曰、主天主如是云、昔我選<u>以色列</u>之日、為<u>雅各</u>家之苗裔發誓、在<u>伊及</u>地、向彼顯現、與之盟誓曰、我乃主爾之天主、
結 20:6 當日我為之發誓、必導之出<u>伊及</u>地、至我為彼所選之地、即流乳與蜜之地、其地在列國中最佳美、
結 20:7 我諭之曰、爾曹各當棄爾目所羨慕可憎之物、勿因<u>伊及</u>之偶像、自染污穢、我乃主爾之天主、
結 20:8 惟彼悖逆我、不願聽我、不棄其目所羨慕可憎之物、不舍<u>伊及</u>之偶像、我言將震怒斯民、發我盛忿、滅之在<u>伊及</u>地、 我言將震怒斯民發我盛忿滅之在伊及地或作我言將在伊及地震怒斯民洩盡我之盛忿在其身
結 20:9 但因彼居異邦民中、故我未行是、恐我名被異邦人褻慢、蓋我已在異邦民目前、顯現於彼、導之出<u>伊及</u>地、
<h2> 在曠野逆不從命
</h2>
結 20:10 我導之出<u>伊及</u>地、攜入曠野、
結 20:11 賜之以我律例、示之以我法度、人若遵行、必由此得生、
結 20:12 亦賜之以我安息日、在我與彼間為證、俾彼知我耶和華使之為聖、
結 20:13 然<u>以色列</u>族在曠野悖逆我、不遵我之律例、藐視我之法度、人若遵行、必由此得生、彼又大犯我之安息日、我言將震怒斯民、 震怒斯民或作傾洩我之盛怒於斯民滅之於曠野、
結 20:14 但因我曾在異邦人目前導之出、故我未行是、恐我名被異邦人褻慢、
結 20:15 我亦在曠野為之發誓、必不導之入我所賜之之地、即流乳與蜜之地、其地在列國中最佳美、
結 20:16 因彼藐視我之法度、不遵我之律例、犯我之安息日、心從其偶像、
結 20:17 然我目猶顧惜之、不忍殲滅、未使之盡亡於曠野、
結 20:18 我在曠野、諭其子孫曰、勿從爾祖父之習俗、勿守其陋規、勿因其偶像、自染污穢、
結 20:19 我乃主爾之天主、當遵我之律例、守我之法度以行之、
結 20:20 守我之安息日為聖日、可於爾與我間為證、使爾知我乃主爾之天主、
結 20:21 乃子孫悖逆我、不遵我之律例、不守我之法度以行之、人若遵行、必由此得生、彼亦犯我之安息日、我言將震怒斯民、發我盛忿、滅之於曠野、 我言將震怒斯民發我盛忿滅之於曠野或作我言將在曠野向彼大震我怒傾洩我之盛忿於彼
結 20:22 但因我曾在異邦人目前導之出、故我為我名、止手不作、恐我名被異邦人褻慢、
結 20:23 我亦在曠野為之發誓、必散之於異邦、播之於列國、
結 20:24 因彼不遵我之法度、藐視我之律例、犯我之安息日、其目豔羨其列祖之偶像、
結 20:25 緣此、我聽其從不善之律例、守不能用以保生之法度、
結 20:26 彼焚獻初胎之男、 原文作彼使初胎之男過火我聽其獻若是之祭、自染污穢、使之滅絕、  使之滅絕或作使之惶恐俾知我乃主、
<h2> 在<u>迦南</u>地逆不從命
</h2>
結 20:27 人子歟、當告<u>以色列</u>族曰、主天主如是云、爾之列祖更悖逆我、褻慢我、
結 20:28 我導之入我所誓以賜之地、彼見崇高之山、茂盛之樹、遂在彼獻祭奉禮物、干犯我怒、又在彼焚香灌奠、
結 20:29 我責之曰、爾所登之邱壇、為何所耶、 為何所耶或作何足稱道其邱壇仍稱為邱壇、至於今日、
結 20:30 故爾 <u>以西結</u>當告<u>以色列</u>族曰、主天主如是云、<u>以色列</u>族歟、爾循列祖之道、自染污穢、從其可憎之偶像、焚子於火、 焚子於火原文作使子過火獻祭於偶像、自染污穢、至於今日、猶望我應爾乎、主天主曰、我指己永生而誓、必不應爾、
結 20:31 a
結 20:32 爾心曰、我欲似異邦、似列國之族、崇拜木石、爾此心意、必不得成、
<h2> 主許以終必由列邦聚集使之歸誠
</h2>
結 20:33 主天主曰、我指己永生而誓、必以巨能大力、震怒甚烈、 震怒甚烈原文作傾洩烈怒下同治理爾曹、  治理爾曹或作為爾之君
結 20:34 必以巨能大力、震怒甚烈、導爾出列國、爾散於列邦、必自其中集爾歸、
結 20:35 我必導爾之諸族至曠野、 或作我必導爾至諸國之曠野在彼我必面斥爾非、 斥爾非或作審鞫爾下同
結 20:36 我斥爾非、如昔在<u>伊及</u>曠野斥爾祖之非、 或作我必審鞫爾如昔在伊及曠野審鞫爾祖然此乃主天主所言、
結 20:37 我必使爾歸我統轄、必使爾為盟約所束、
結 20:38 凡悖逆我、獲罪於我者、我必除於爾中、使出所旅之異邦、亦不得入<u>以色列</u>地、其時爾則知我乃主、
結 20:39 惟爾曹<u>以色列</u>族歟、主天主如是云、爾既不聽我、任爾各崇事偶像、惟勿復因爾之禮物及偶像、褻瀆我之聖名、
結 20:40 主天主曰、<u>以色列</u>全族、居斯地者、必於我之聖山、即<u>以色列</u>之高山崇事我、在彼必蒙我悅納、在彼我必索舉獻之物、與所當薦之初產、及凡所區別為聖之物、
結 20:41 我導爾出列國、爾散於列邦、我自其中集爾歸、是時我必納爾、猶若馨香、 猶若馨香或作與爾馨香且我必因爾於萬民目前顯為聖、
結 20:42 我導爾歸<u>以色列</u>地、即昔我所誓以賜爾列祖之地、是時爾曹則知我乃主、
結 20:43 爾在彼追憶爾之舉動、 舉動原文作途及使爾染污之一切作為、則爾必因所作之諸惡事、自怨自恨、
結 20:44 <u>以色列</u>族歟、我為我名善待爾、不按爾之惡行妄為以待爾、則爾必知我乃主、此乃主天主所言、○
<h2> 以樹林見焚為喻擬<u>耶路撒冷</u>見傾滅
</h2>
結 20:45 主有言諭我曰、
結 20:46 人子、爾當面向南方、向南方發言、對南方田野之林、傳述預言、
結 20:47 告南方之林曰、爾當聽主之言、主天主如是云、我必燃火於爾間、燬盡爾中一切青樹、一切枯樹、烈炎不滅、自南及北、四面焚燬、
結 20:48 凡有血氣者、必知我天主燃之、不得撲滅、
結 20:49 我 <u>以西結</u>曰、主天主歟、哀哉、人指我云、彼所言俱隱語、
結 21:1 <h2>主必降罰於<u>以色列</u>地</h2> 主有言諭我曰、
結 21:2 人子、爾當面向<u>耶路撒冷</u>、向諸聖所發言、對<u>以色列</u>地傳述預言、
結 21:3 告<u>以色列</u>地曰、主天主如是云、我必臨爾降罰、拔刃出鞘、善者惡者、盡將翦滅於爾中、
結 21:4 因我欲翦滅善者惡者於爾中、故我刃拔出於鞘、殺戮一切有血氣者、自南至北、
結 21:5 使凡有血氣者、知我耶和華拔刃出鞘、刃不復入鞘、○
<h2> <u>以西結</u>欷歔歎息預言<u>耶路撒冷</u>必遭重災
</h2>
結 21:6 惟爾人子、當咨嗟嘆息、痛苦嗟嘆、猶若斷腰、 猶若斷腰或作至於腸腰使眾目睹、
結 21:7 如彼問爾曰、緣何嗟嘆、爾則曰、因風聞將來之事、人皆膽怯、手疲心惶、膝弱如水、其事必至必成、此乃主天主所言、○
<h2> 必有兵刃殺戮<u>耶路撒冷</u>人與<u>以色列</u>民
</h2>
結 21:8 主有言諭我曰、
結 21:9 人子、爾述預言曰、主如是云、當曰、有刃也、即磨利之刃、又已磨光焉、
結 21:10 刃磨利以行殺戮、磨光以能閃爍、我儕豈可喜樂哉、其刃為罰我子民而備、因藐視杖責、
結 21:11 刃已付於人磨光、可執於手、刃已磨利磨光、可付於行殺戮之人手、
結 21:12 人子、爾當號咷哀哭、因其事 事或作刃臨及我民、臨及<u>以色列</u>諸侯伯、彼與我民俱為刃所殺、故當搥股浩嘆、
結 21:13 此刃為行試而備、 或作此刃已行試若彼藐視杖責之族、歸於無有、亦無如之何、此乃主天主所言、
結 21:14 惟爾人子、當鼓掌言未來事、 言未來事或作述預言下同使刃至再至三、此刃殺戮多民、入其密室、誅滅大人、 使刃至再至三此刃殺戮多民入其密室誅滅大人或作此刃必再三行殺戮此乃殺戮多人之刃此乃殺戮大人之刃必入其密室
結 21:15 我在彼諸邑門、已備其磨光之刃、使彼喪膽、多人顛躓、斯刃磨光閃爍、並甚快利、以備殺戮、
結 21:16 刃歟、爾或右向、或左向、隨爾所向、皆竭力以殺、
結 21:17 我亦必鼓掌以雪我忿、 以雪我忿或作盡洩我怒我耶和華已言之矣、○
<h2> <u>巴比倫</u>王必來圍攻<u>拉巴</u>城與<u>耶路撒冷</u>
</h2>
結 21:18 主有言諭我曰、
結 21:19 惟爾人子、當圖繪二道、以指<u>巴比倫</u>王軍旅 軍旅原文作鋒刃下同所由來之道、二道必由一地而出、亦當圖標、在往邑之道首圖之、
結 21:20 圖一道、以指攻<u>亞捫</u>人之<u>拉巴</u>軍旅所由來、又圖一道、以指攻<u>猶大</u>鞏固之城<u>耶路撒冷</u>軍旅所由來、
結 21:21 蓋<u>巴比倫</u>王立於道分歧之處、於二道之首、欲以占卜、遂搖矢問偶像、察牲肝、
結 21:22 依所得之兆、右往<u>耶路撒冷</u>、設攻城之具、 攻城之具或作羊頭鎚下同其口孔張、大聲號呼、欲行殺戮、設攻城之具以攻門、築壘建營、
結 21:23 惟彼發誓者、以為 <u>巴比倫</u>王占卜徒然、惟<u>巴比倫</u>王必追憶其惡、而執其眾、
結 21:24 主天主如是云、爾曹使爾之愆被憶、爾曹之尤被露、凡爾曹所為、昭彰爾罪、爾曹既被憶、故為其手所執、
<h2> <u>以色列</u>君必受惡報
</h2>
結 21:25 惟爾<u>以色列</u>之君、褻慢作惡、爾之罪愆貫盈、受報之日已至、
結 21:26 主天主如是云、當除冠脫冕、不復存留、卑者必升為高、高者必降為卑、
結 21:27 我必毀滅斯國、毀滅復毀滅、使歸於烏有、迨當得之者至、我則賜之、○
<h2> <u>亞捫</u>人亦必受惡報
</h2>
結 21:28 惟爾人子、<u>亞捫</u>人凌辱<u>以色列</u>族、爾當指彼言未來之事、曰、主天主如是云、有刃、有拔出之刃、為行殺戮而磨、以致光明閃爍、
結 21:29 卜筮所示爾惟空浮、為爾所占悉虛妄、使爾喪命偃仆、爾屍與見殺之惡者屍、彼此枕藉、其罪貫盈、受報之日已至、
結 21:30 其鋒刃既拔、豈復入鞘、 或作爾可將刃入鞘我必在爾受造之處、在爾生長之地、懲罰爾、
結 21:31 必以我之大怒、傾於爾身、發我之盛忿、如煽火烈烈、加於爾身、 發我之盛忿如煽火烈烈加於爾身原文作我將我盛忿之火煽於爾身付爾於狂暴習於殺戮之人手、
結 21:32 火必燬爾若薪、爾血必流於斯地、人不復憶爾、蓋我耶和華已言之矣、
結 22:1 <h2>歷言<u>耶路撒冷</u>罪愆</h2> 主有言諭我曰、
結 22:2 惟爾人子、斯邑中殺人流血、爾責之乎、爾若責之、則使其知所作一切可憎之事、
結 22:3 爾當言、主天主如是云、斯邑中殺人流血、作偶像染污穢、受報之日至矣、
結 22:4 爾殺人流血自取罪戾、作偶像自染污穢、自使受報之日速至、爾存留之年日將盡、我使爾為諸國所詬詈、萬邦所訕笑、
結 22:5 與爾遠近之國、皆譏誚爾、因爾遺臭名、多行亂事、
結 22:6 <u>以色列</u>牧伯、俱於爾中竭力殺人流血、
結 22:7 爾中有人藐視父母、爾中有人虐遇客旅、爾中有人欺凌孤寡、
結 22:8 爾藐視我之聖物、犯我之安息日、
結 22:9 爾中有人行讒毀為殺人流血、爾中有人食於山上 獻偶像之祭物、爾中有人行諸邪淫、
結 22:10 爾中有人烝父繼室、爾中有人玷辱行經之婦、
結 22:11 爾中有人、與他人之妻行可憎之事、爾中有人行淫玷辱子婦、爾中有人玷辱同父之姊妹、
結 22:12 爾中有人受賄為殺人流血、有人索利取息、訛詐人、欺騙人、爾竟忘我、此乃主天主所言、
結 22:13 爾行不義得財、殺人流血、我 忿恨鼓掌、
結 22:14 我罰爾之日至、爾心豈不怯乎、爾手豈不疲乎、我耶和華既言必成、
結 22:15 我必將爾之居民、播於諸國、散於列邦、除爾中之污穢、
結 22:16 因爾污行受報、為異邦人目睹、爾則知我乃主、○
<h2> <u>以色列</u>人猶如渣滓必滅於<u>耶路撒冷</u>中如渣滓鎔於鑪內
</h2>
結 22:17 主有言諭我曰、
結 22:18 人子、我視<u>以色列</u>族若渣滓、若銅錫鐵鉛在冶爐中、悉若銀之渣滓、
結 22:19 故主天主如是云、爾曹既皆為渣滓、我必集爾於<u>耶路撒冷</u>中、
結 22:20 我震怒發忿集爾、置於其中鎔爾、如人集銀銅鐵錫鉛於冶爐中、鼓火炎烈以鎔之、
結 22:21 我必集爾、鼓我烈怒之火於爾身、則爾必見鎔於其中、
結 22:22 爾見鎔於其中、如銀見鎔於冶爐中、則爾必知我耶和華震怒爾曹、 震怒爾曹原文作傾洩我之盛忿於爾曹○
<h2> 先知祭司侯伯庶民皆違命不法
</h2>
結 22:23 主有言諭我曰、
結 22:24 人子、當告斯地曰、爾乃未得潔之地、震怒之日不得甘雨、
結 22:25 其中先知結黨、若咆哮之獅、攫傷生物、彼吞食人民、強奪財寶、使其中多有嫠婦、
結 22:26 其祭司犯我律法、瀆我聖物、不辨聖與不聖、不示人何為污、何為潔、其目不顧我之安息日、褻慢我於民中、
結 22:27 其中牧伯、若狼攫傷生物、彼殺人流血、傷害人命、為獲不義之財、
結 22:28 其先知為之遮掩、 或作其先知向彼傳妄誕掩其罪過猶以灰塗墻、自言得默示、皆屬空浮、所占者盡虛偽、擅傳曰、主天主如是云、然主未嘗言之、
結 22:29 斯地之民、行強暴與攘奪之事、欺凌貧者窮者、行不法虐遇客旅、
結 22:30 我於其中尋一人、可補藩籬、可立於擊破之處 以堵禦、於我前為國祈求、 可立於擊破之處以堵禦於我前為國祈求原文作可於我前為國立於擊破之處免我殲滅之、亦不尋得、
結 22:31 故我震怒降災斯眾、 原文作故我傾洩我之忿怒於斯眾以我烈怒之火而滅之、依其行為、施報其身、 身原文作首此乃主天主所言、
結 23:1 <h2>以<u>阿荷拉</u>與<u>阿荷利巴</u>二婦行淫比<u>撒瑪利亞</u>與<u>耶路撒冷</u>崇邪悖主</h2> 主有言諭我曰、
結 23:2 人子、昔有二女、一母所生、
結 23:3 彼在<u>伊及</u>行淫、當其幼年行淫、在<u>伊及</u>尚為處子、人撫捫其乳、擁抱其身、
結 23:4 其名、姊曰<u>阿荷拉</u>、妹曰<u>阿荷利巴</u>、于歸乎我、生子女、其原名<u>阿荷拉</u>即<u>撒瑪利亞</u>、<u>阿荷利巴</u>即<u>耶路撒冷</u>、
結 23:5 <u>阿荷拉</u>于歸乎我之後行淫、戀其所愛者、即鄰邦<u>亞述</u>人、
結 23:6 皆衣藍 藍或作紫衣、為牧伯、為督宰、俱清秀之壯男、善於乘馬、
結 23:7 如是<u>阿荷拉</u>與之行淫、即與<u>亞述</u>人中俊美之丁男、及其凡所戀愛者行淫、又崇其偶像、自染污穢、
結 23:8 當其幼年尚為處子時、在<u>伊及</u>行淫、人與其同寢、撫捫其乳、玷污其身、斯其淫行仍然不舍、
結 23:9 故我付之於所愛者手、即所戀之<u>亞述</u>人手、
結 23:10 裸其身體、 或作使其裸體現醜擄其子女、殺之以刃、加之重罰、遺臭名於眾婦間、 遺臭名於眾婦間或作得惡名於眾婦中
結 23:11 其妹<u>阿荷利巴</u>見此、乃縱淫慾、過於其姊、行淫亂較姊尤甚、
結 23:12 戀愛鄰邦<u>亞述</u>人、俱為牧伯、為督宰、衣華服、善於乘馬、俱清秀之壯男、
結 23:13 我見之被玷、 與姊無異、姊妹俱行一途、
結 23:14 彼增其淫行、見人像繪於壁、即<u>迦勒底</u>人之像、繪以丹雘、
結 23:15 腰繫以帶、首裹以巾垂於後、五彩俱備、貌若軍長、 軍長或作牧伯乃<u>巴比倫</u>人之像、在其故土<u>迦勒底</u>、 乃巴比倫人之像在其故土迦勒底或作皆循其故土迦勒底巴比倫之服飾
結 23:16 彼見其像、即戀愛之、遣使至<u>迦勒底</u>見之、
結 23:17 <u>巴比倫</u>人來就之登榻、相戀相愛、行淫玷污之、既受<u>巴比倫</u>人之玷污、其心則厭之、
結 23:18 彼顯然行淫、 原文作彼露其淫行露其醜態、我心則厭之、與厭其姊無異、
結 23:19 更增其淫、追憶其幼年在<u>伊及</u>行淫之日、
結 23:20 則戀慕昔所愛之人、身壯精足、若驢若馬、
結 23:21 爾幼年行淫、尚為處子、<u>伊及</u>人撫捫爾乳、今爾尚追念其事、
<h2> <u>阿荷利巴</u>必受惡報
</h2>
結 23:22 故主天主如是云、<u>阿荷利巴</u>歟、爾先所愛後所惡之人、我必激之來攻爾、使來自四周攻爾、
結 23:23 <u>巴比倫</u>人、<u>迦勒底</u>眾、<u>比割</u>人、<u>書亞</u>人、<u>歌亞</u>人、又偕之有<u>亞述</u>眾、俱清秀之壯男、為牧伯、督宰、軍長、有名者、俱乘馬者、
結 23:24 皆來攻爾、兵刃俱備、統率戰車 戰車原文作車與輪及列國之軍眾、執盾、執干、頂盔、於爾四周列陣攻爾、我以罰爾之權付於彼、必循其律例以處爾、
結 23:25 我心忌邪、震怒以處爾、使敵以忿恨待爾、去爾之鼻與耳、爾中所遺、必亡於刃、敵必擄爾子女、爾中所遺、必為火所焚、
結 23:26 敵又褫爾衣裳、攘爾華飾、
結 23:27 如是我必除爾邪慝、除爾自<u>伊及</u>之淫行、使爾不復戀慕彼眾、  彼眾即亞述人與巴比倫人不復憶<u>伊及</u>、
結 23:28 主天主如是云、爾所憾、心所厭者、我必將爾付於其手、
結 23:29 彼必懷恨以待爾、奪爾貨財、使爾赤身裸體、則爾必露體現醜、爾邪慝淫行必顯露、
結 23:30 爾遭斯災、 原文作以此行於爾因爾徇欲從異邦人、拜其偶像、自染污穢、
結 23:31 爾行爾姊所行之途、我必以其杯付於爾手、
結 23:32 主天主如是云、爾必飲爾姊所飲之杯、其杯又深又廣、且所盛者甚多、使爾被人訕笑譏刺已極、
結 23:33 爾必沈醉、滿心憂戚、 憂戚或作煩惱爾姊<u>撒瑪利亞</u>之杯、乃令人駭異驚惶之杯、
結 23:34 爾必飲之、吸之殆盡、 破之、而囓其片、 破之而囓其片或作且餂斯杯以致杯碎成瓦片割傷己乳、因我已言之、此乃主天主所言、
結 23:35 主天主如是云、因爾忘我、背棄我、必受爾邪慝淫行之報、
<h2> 嚴責二者之邪行
</h2>
結 23:36 主諭我曰、人子、爾若責<u>阿荷拉</u>與<u>阿荷利巴</u>、則當以其諸可憎之事示之、
結 23:37 彼行淫、手有血跡、與偶像行淫、將為我所生之子、焚之以火、 焚之以火原文作使之過火獻於偶像為祭、 祭原文作食
結 23:38 更有所行犯我之事、當日污穢我之聖所、犯我之安息日、
結 23:39 既殺子女獻於偶像、當日入我聖所而玷污之、於我殿所行者如此、
結 23:40 亦遣人往遠方招人來、所遣之使就遠方人、遠方人則來、遂為之澡身修目、加以首飾、
結 23:41 坐於華床、前設几案、以我之馨香與膏油陳於其上、
結 23:42 與斯眾同逸樂歡呼、 或作斯安逸之眾彼之歡聲聞於其中斯眾之外、又有<u>薩巴</u>人、 薩巴人或作酒醉者自曠野被攜而來、以釧著於其手、以華冕戴於其首、
結 23:43 我曰、斯行淫已老之婦、人尚欲與之行淫乎、
結 23:44 人果入室、就二淫婦<u>阿荷拉</u>及<u>阿荷利巴</u>、如就妓女然、 或作人果親近之如親近妓女人與此淫婦阿荷拉及阿荷利巴交即若是
<h2> 二者重受懲罰
</h2>
結 23:45 必有義人罰之、罰之如罰淫婦及殺人流血之婦、蓋彼原為淫婦、手有血跡、
結 23:46 主天主如是云、我必使眾來攻斯二婦、使其受凌辱、被刧奪、
結 23:47 眾必擊之以石、戮之以刃、殺其子女、以火焚其宅第、
結 23:48 如是我於斯地除諸邪淫、使眾婦受警戒、不效爾曹行淫、
結 23:49 人必依爾淫行罰爾、爾曹必負拜偶像之罪、爾曹則知我乃主天主、
結 24:1 <h2>以燃薪燒釜為喻</h2>  <u>約雅斤</u>被擄後第九年、十月十日、主有言喻我曰、
結 24:2 人子、爾當記錄此日、當此日<u>巴比倫</u>王至<u>耶路撒冷</u>以攻之、
結 24:3 當為此悖逆之族設譬喻、告之曰、主天主如是云、當置釜於火、置而傾水其中、
結 24:4 取切分為塊之肉、即塊之佳者股與肩、集於其中、亦選美骨投於其中、
結 24:5 取肉、當取羊至佳者之肉、釜中有骨、多取柴薪、置於釜下、使釜大煮、致骨糜爛、
<h2> 比<u>耶路撒冷</u>必見毀滅
</h2>
結 24:6 主天主如是云、斯邑有殺人流血之事、禍必臨之、可比有銹之釜、銹未除於其中、當以肉塊、一一取於其中、不庸掣籤以選、
結 24:7 邑中殺人、血跡在其間、流血於光磐、不流於地、難覆之以土、
結 24:8 我聽斯邑之民、流血於光磐、不得掩覆、致我震怒、施報其身、
結 24:9 故主天主如是云、邑中殺人流血、禍必臨之、我必廣其火場、
結 24:10 增其柴薪、燃火炎烈、將肉煮化、加以熬煎、致骨皆焦、
結 24:11 留空釜於炭火上、使燒至紅而炙其銅、以除其中污穢、以去其上銹跡、
結 24:12 淨此釜之銹、劬勞疲乏、 原文作此釜劬勞自倦銹仍未除、銹跡必除以火、
結 24:13 爾之邪淫、即爾之污穢、我欲淨爾污穢、爾不願得潔、故不復得潔、 或作爾之污穢即邪淫我欲潔爾爾不願得潔故不復得潔爾之污穢待我降災於爾、以雪我忿、 待我降災於爾以雪我忿或作待我洩盡我之烈怒於爾
結 24:14 我耶和華言此、無不效驗、我必行之、我不寛容、不矜恤、不後悔、使爾循爾舉動行為、重受懲罰、此乃主天主所言、○
<h2> 諭<u>以西結</u>毋為死者哀泣
</h2>
結 24:15 主有言諭我曰、
結 24:16 人子、我必使爾目之所悅者、忽染疫癘而死、爾勿悲哀、勿號哭、勿下淚、
結 24:17 惟可暗中歎息、為死者勿哀喪、首仍戴冠、足仍著履、毋掩爾口、勿食人為喪事所供之食物、
結 24:18 我 <u>以西結</u>朝與民言、至夕、妻即死、詰朝、我遵命而行、
<h2> 以表<u>以色列</u>人受艱苦不暇悲傷
</h2>
結 24:19 民問我曰、爾如是以行、與我何與、請以告我、
結 24:20 我答之曰、主有言諭我曰、
結 24:21 爾當告<u>以色列</u>族曰、主天主如是云、我之聖所、爾所恃以為榮、目中所喜悅、心中所羨慕、我必使之被玷、爾所遺之子女、必殞亡於刃、
結 24:22 爾曹必為我 <u>以西結</u>所為者、不掩爾口、不食人為喪事所供之食物、
結 24:23 首仍戴冠、足仍著履、不哀不哭、爾曹必因罪愆、日漸消亡、彼此相望、欷歔嗟嘆、
結 24:24 <u>以西結</u>必為爾作先兆、凡其所為、爾必為之、斯事既成、爾則知我乃主天主、
結 24:25 惟爾人子、斯民所倚所樂之榮、及其目所悅其心所慕者、即其子女、日後我必除之、
結 24:26 當是日必有脫逃之人、至於爾 <u>以西結</u>前、使爾耳聞斯事、
結 24:27 於是日爾必向脫逃者啟口、與之言、不復緘默、如是、爾必為其先兆、彼則知我乃主、
結 25:1 <h2><u>亞捫</u>人見<u>以色列</u>人遘災而樂且欺凌必受惡報</h2> 主有言諭我曰、
結 25:2 人子、爾面向<u>亞捫</u>人、向 向或作指彼言未來事、
結 25:3 告<u>亞捫</u>人曰、爾曹當聽主天主之言、主天主如是云、昔我聖所被玷、<u>以色列</u>地荒蕪、<u>猶大</u>族被擄、爾見之則曰、吁哉、
結 25:4 故我必將爾地賜東方之人為業、彼於爾地、設其羊圈、立其帳幕、食爾果、飲爾乳、
結 25:5 我必使<u>拉巴</u>為駝廄、 駝廄或作牧駝之場使<u>亞捫</u>地為羊群蹲伏之所、爾則知我乃主、
結 25:6 主天主如是云、爾見<u>以色列</u>地遭難、則鼓掌頓足、心藐視且欣喜、
結 25:7 故我必舉手降罰於爾、付爾於異邦、為彼所搶奪、我必絕爾於列國中、除爾於萬邦中、爾則知我乃主、○
<h2> <u>摩押</u>人與<u>西珥</u>人亦如此
</h2>
結 25:8 主天主如是云、<u>摩押</u>與<u>西珥</u>、言<u>猶大</u>族與列邦無異、
結 25:9 故我必使<u>摩押</u>邊境之邑、即其地最美之邑、<u>伯耶西末</u>、<u>巴力免</u>、<u>基列亭</u>、俱被攻破、
結 25:10 與<u>亞捫</u>人之地、並付於東方之人為業、使<u>亞捫</u>人之名、不復記憶於列邦中、
結 25:11 我亦必降罰於<u>摩押</u>、彼則知我乃主、○
<h2> <u>以東</u>人亦如此
</h2>
結 25:12 主天主如是云、<u>以東</u>攻<u>猶大</u>族以復仇、因其復仇干犯罪戾、
結 25:13 故主天主如是云、我必舉手降罰<u>以東</u>、絕人與畜於其間、使<u>以東</u>地荒蕪、自<u>提幔</u>至於<u>底但</u>、俱必殞亡於刃、
結 25:14 我必藉我民<u>以色列</u>之手、復報<u>以東</u>人、彼必循我之盛忿烈怒、行刑在<u>以東</u>、使<u>以東</u>人知我如何加報、此乃主天主所言、○
<h2> <u>非利士</u>人亦如此
</h2>
結 25:15 主天主如是云、<u>非利士</u>人攻我民、狂傲復仇、欲翦滅之、乃從其舊恨、
結 25:16 故主天主如是云、我必舉手降罰<u>非利士</u>人、勦滅<u>基利提</u>人、殲絕海濱所遺之居民、
結 25:17 必震怒加之重罰、大降災患以報之、我既報之、彼則知我乃主、
結 26:1 <h2><u>推羅</u>狂傲樂<u>耶路撒冷</u>受災必得惡報</h2>  <u>約雅斤</u>被擄後第十一年、正月朔、主有言諭我曰、
結 26:2 人子、<u>推羅</u>見<u>耶路撒冷</u>遭難、則曰吁哉、列民出入之門已破、今後一切必歸我、彼既荒蕪、我必豐滿、
結 26:3 故主天主如是云、<u>推羅</u>歟、我必降罰於爾、必使諸邦來攻爾、勢若海濤洶湧、
結 26:4 傾<u>推羅</u>之城垣、毀其高樓、掃除其中之塵土、使為光潔之磐、
結 26:5 必於海中為曬網之處、被列邦攘奪、 或作推羅必被列邦人攘奪必於海中為曬網之處因我已言之矣、此乃主天主所言、
結 26:6 <u>推羅</u>屬邑在平原者、必為鋒刃所滅、彼則知我乃主、
<h2> 必為<u>巴比倫</u>王所攻
</h2>
結 26:7 主天主曰、我必使諸王之王、<u>巴比倫</u>王<u>尼布甲尼撒</u>、率戰車馬卒、與軍旅眾多、來自北方、攻爾<u>推羅</u>、
結 26:8 在平原爾之屬邑、必滅之以鋒刃、建樓築壘以困爾、舉干戈攻擊爾、
結 26:9 設攻城之具、 攻城之具或作羊頭鎚欲破爾城垣、以鐵器毀爾鞏固之臺、
結 26:10 城既攻破、敵入爾門、因其馬眾多、塵埃蔽爾、 或作因其馬眾多塵埃蔽爾彼入爾之城門如入已攻破之城乘馬者號呼、車輪轟轟、使爾城垣震動、
結 26:11 其馬之蹏、必踐爾諸街衢、必以刃殺戮爾民、爾所倚之偶像、必傾仆於地、
結 26:12 彼攘爾財、掠爾貨、拆爾墻垣、毀爾華宮、將爾之石木塵土、俱投水中、
結 26:13 我必使爾中不復有謳歌之聲、不復聞琴瑟之聲、
結 26:14 我必使爾為光潔之磬、曬網之所、不得復建、因我耶和華已言之矣、此乃主天主所言、
<h2> <u>推羅</u>傾覆州島震動為之悲哀
</h2>
結 26:15 主天主告<u>推羅</u>曰、爾之城垣傾圮、見傷者號呼、居民被殺、洲島聞之、豈不震動、
結 26:16 海國君王、將下其位、解其麗服、去其繡裳、全身戰慄、坐於塗炭、 塗炭原文作地上時時恐懼、為爾故驚駭不勝、
結 26:17 彼眾為爾作哀歌、謂爾曰、惟爾斯邑、素為航海商賈所集之所、 為航海商賈所集之所或作為海民所居之所聲名播揚、甚鞏固於海中、居民大有威勢、使列邦居民、無不畏懼、今竟滅亡、
結 26:18 爾傾仆之日、群島震動、海中群島、見爾結局、無不驚惶、
結 26:19 主天主如是云、 <u>推羅</u>歟、我必使爾荒蕪、如無人居處之邑、使深淵大水淹沒爾、
結 26:20 我必使爾與入墓者偕處、下至久死者之所、置爾在地之深處、自古寂寞之所、與入墓者同處、使爾中無人居處、此後我使活人之地、  活人之地即以色列地復得榮華、
結 26:21 我必使爾歸於烏有、令人驚惶、 或作我必使爾倏然滅沒歸於烏有人雖尋爾、永不尋得、此乃主天主所言、
結 27:1 <h2><u>推羅</u>創建雄麗莊嚴華美</h2> 主有言諭我曰、
結 27:2 人子、爾當為<u>推羅</u>作哀歌、
結 27:3 告<u>推羅</u>曰、主天主如是云、惟爾<u>推羅</u>、居於海口、與群島之民交易、自稱全美、
結 27:4 爾邑四面瀕海、建爾者成全爾之美、
結 27:5 作爾舟、以<u>西匿</u>柏木為板、以<u>利巴嫩</u>柏香木為檣、
結 27:6 以<u>巴珊</u>橡木為槳、 槳或作舵以<u>基提</u>島之黃楊木、飾以象牙為坐板、 坐板或作蓋
結 27:7 以<u>伊及</u>文繡之細麻布為帆、以<u>以利沙</u>島之藍色紫色布為帷帳、
<h2> 哲人為之經營海務
</h2>
結 27:8 <u>西頓</u>與<u>亞發</u>居民、為爾舟子、<u>推羅</u>歟、爾中有明哲人為爾舵師、
結 27:9 <u>迦巴勒</u>老者與技能之人、於爾中彌爾舟隙、一切航海之舟與其舟人、俱於爾中經營貿易、
<h2> 募諸國兵以壯軍威
</h2>
結 27:10 <u>巴西</u>人、<u>路得</u>人、<u>弗</u> 弗又作富特人、在爾行伍、為爾武士、於爾中懸干與盔、使爾顯榮、
結 27:11 <u>亞發</u>人與爾軍旅、四周守爾城垣、<u>迦末</u>人 迦末人或作勇士守爾戍樓、俱於爾城垣四周、懸其干盾、成全爾美、
<h2> 商賈雲集貿易豐富
</h2>
結 27:12 爾既富有各類貨財、<u>他施</u>人與爾交易、以銀、鐵、錫、鉛、交易於爾市廛、
結 27:13 <u>雅完</u>人、<u>土巴</u>人、與爾交易、以奴婢與銅器、交易於爾市、
結 27:14 <u>陀迦瑪</u>族、以馬、戰馬、及騾、交易於爾市廛、
結 27:15 <u>底但</u>人、與爾交易、群島之民、 群島之民或作沿海之民與爾通商、以象牙、烏木、易爾之貨、
結 27:16 因爾所製之物甚多、故<u>亞蘭</u>人與爾交易、以翡翠、紫布、繡貨、細麻布、珊瑚、紅寶石、交易於爾市廛、
結 27:17 <u>猶大</u>及<u>以色列</u>地與爾交易、以<u>米匿</u>之麥、餅、蜜、油、及乳香、鬻於爾市、
結 27:18 因爾所製之物甚多、廣有各類貨財、故<u>大瑪色</u>人以<u>黑本</u>酒、白羊毛、與爾交易、
結 27:19 <u>威但</u>人、<u>雅完</u>人、販運紡績之線、 紡績之線或作織成之貨至爾市廛、亦以光鐵、 或作但人與雅完人自烏薩至爾市廛以光鐵肉桂、菖蒲、與爾貿易於爾市、
結 27:20 <u>底但</u>人、以鋪車之華毯、與爾貿易、
結 27:21 <u>亞拉伯</u>人與諸<u>基達</u>牧伯、與爾通商、以羔羊、牡綿羊、牡山羊、與爾交易、
結 27:22 <u>示巴</u>與<u>拉瑪</u>之商賈、與爾交易、以上等香品、各類寶石、以及黃金、交易於爾市廛、
結 27:23 <u>哈蘭</u>人、<u>干尼</u>人、<u>伊甸</u>人、<u>示巴</u>商賈、<u>亞述</u>人、<u>基抹</u>人、與爾通商、
結 27:24 彼攜諸上等貨財、藍衣、繡貨、及麗服、 或作彼以寶衣藍色貨繡貨彩色貨盛於柏香木箱、繫以繩索、交易於爾市、
結 27:25 <u>他施</u>之舟、結隊航海、以理爾之貿易、爾在海中、豐富榮華極盛、
<h2> <u>推羅</u>傾覆淪亡不復振興令人恐懼
</h2>
結 27:26 今爾之舟師、引爾至深水之處、東風破爾於海中、
結 27:27 爾之貲財、爾市廛所集之貨物、爾之舟子舵師、為爾彌舟隙者、理爾貿易者、 理爾貿易者或作為爾鬻貨者爾中所有戰士及民眾、在爾傾仆之日、俱將溺於海中、
結 27:28 因爾舵師呼號、郊野震動、
結 27:29 凡執槳 執槳或作司舵者、駕舟者、與諸泛海者、俱棄舟登岸、
結 27:30 俱因爾大聲痛哭、蒙塵於首、輾轉於灰中、
結 27:31 悉為爾除髮、束麻於身、因爾之故、其心憂戚、哀哀痛哭、
結 27:32 哭時必為爾作哀歌、哀哭爾曰、<u>推羅</u>滅沒 滅沒或作緘默於海中、何邑可比之、
結 27:33 素爾貿易之貨、自各海而至、使多國之人民、因以饒足、爾貲財與爾交易之物眾多、使天下列王豐富、
結 27:34 今爾見毀於海中、溺於深水、爾之貨財、與爾中居民皆亡、 溺於深水爾之貨財與爾中居民皆亡或作爾之貨財與爾中居民皆沈於深水
結 27:35 洲島之民、為爾驚駭、其王恐懼、憂形於面、
結 27:36 列國之商賈嘲笑爾、 嘲笑爾或作為爾嗟歎爾必倏然滅沒、歸於烏有、至於永遠、
結 28:1 <h2><u>推羅</u>君驕侈僭妄必受懲罰</h2> 主有言諭我曰、
結 28:2 人子、當告<u>推羅</u>王曰、主天主如是云、爾心驕傲、自謂我乃神、我坐神之位於海中、爾實屬人、並非神也、自以為己心如神心、
結 28:3 爾自以為明哲過於<u>但以理</u>、一切奧秘不能隱於爾、
結 28:4 倚爾之智慧才能、得諸貲財、積蓄金銀在府庫、
結 28:5 爾甚巧於貿易、增益貲財、遂因貲財心驕、
結 28:6 故主天主如是云、因爾自以為己心如神心、
結 28:7 我必使外邦人、列國之強暴者至而攻爾、拔刃毀爾以智慧所得之美物、壞爾之榮華、
結 28:8 必使爾陷於阱、被戮者淪亡於海中、爾必死其中、 被戮者淪亡於海中爾必死其中或作爾必見戮亡於海中
結 28:9 爾於殺爾之人前、尚可言我為神乎、爾於戮爾者手中、顯為人、並非神、
結 28:10 爾必死於外邦人手中、與不潔 不潔原文作未受割禮之人無異、我已言之矣、此乃主天主所言、
<h2> 歎其大榮被罪污衊
</h2>
結 28:11 主有言諭我曰、
結 28:12 人子、當為<u>推羅</u>王作哀歌、告之曰、主天主如是云、爾自號為無所不備、智慧充足、得為全美、
結 28:13 爾若居於<u>伊甸</u>天主之園、爾寶蓋飾以各類寶石、即黃寶石、紅璧璽、水蒼玉、黃璧璽、紅瑪瑙、金剛石、藍寶石、翡翠、綠寶石、亦飾以黃金、爾受造之日、鑼鼓笛簫俱備、
結 28:14 爾若基路伯展翼覆庇、我已使爾如在天主之聖山、如行於發火光寶石之間、
結 28:15 爾自受造以來、行動完備、後竟顯為有惡、
結 28:16 爾貿易繁盛、遂充以強暴、因爾得罪、我視爾若被玷污者、我必逐爾出我聖山、覆庇之基路伯歟、我必除滅爾於發火光之寶石中、
結 28:17 因爾美麗、中心驕傲、妄用智慧以自榮、故我必使爾於列王前、傾仆於地、為眾目所睹、
結 28:18 因爾罪愆眾多、貿易不義、玷污爾諸聖所、我必使火自爾中出以燬爾、使爾變為灰燼、傾仆於地、為眾目所睹、
結 28:19 列民中素識爾者俱驚駭、爾必倏然滅沒、歸於烏有、至於永遠、○
<h2> <u>西頓</u>必受災罰
</h2>
結 28:20 主有言諭我曰、
結 28:21 人子、爾面向<u>西頓</u>言未來事、
結 28:22 曰、主天主如是云、<u>西頓</u>歟、我必降罰於爾、必於爾中彰我尊榮、我在<u>西頓</u>行刑、人必知我乃主、亦必因此尊我為聖、
結 28:23 我必使<u>西頓</u>遭疫癘、街衢有兵刃、被戮者偃仆其中、四周之敵、以鋒刃攻擊、其時彼則知我乃主、
<h2> <u>以色列</u>必復振興
</h2>
結 28:24 <u>以色列</u>族、為四周之民所藐視、 藐視或作恨惡向之如刺人之荊、損人之棘、今而後不復受其害、彼則知我乃主天主、
結 28:25 主天主如是云、<u>以色列</u>族散於列邦、我必集之、其時我必因之顯為聖、使列邦之人目睹、必使之仍居故土、即昔我賜我僕<u>雅各</u>之地、
結 28:26 必安居其上、建造房屋、栽植葡萄園、安然而居、四周之敵、藐之 藐之或作憾之者、我必降之以罰、彼則知我耶和華乃其天主、
結 29:1 <h2><u>伊及</u>王<u>法老</u>因愚弄<u>以色列</u>必受重報</h2>  <u>約雅斤</u>被擄後第十年、十月十二日、主有言諭我曰、
結 29:2 人子、爾面向<u>伊及</u>王<u>法老</u>、向 向或作指彼與<u>伊及</u>全地言未來事、
結 29:3 爾當言曰、主天主如是云、<u>伊及</u>王<u>法老</u>歟、我必臨至罰爾、爾若爾河中巨龍、 龍或作鱷自言此河屬我、為我所造、
結 29:4 我必以鈎鈎爾腮、 或作我必以圈貫爾腮使爾河之諸魚附爾鱗、遂曳爾與附爾鱗之諸魚、以出爾河、
結 29:5 必將爾與爾河之諸魚擲於郊、必偃仆於野、不收不集、我必使爾為地上走獸、空中飛鳥所食、
<h2> <u>伊及</u>必敗落
</h2>
結 29:6 <u>伊及</u>一切居民、必知我乃主、<u>以色列</u>族賴<u>伊及</u>人、<u>伊及</u>人乃若蘆葦之杖、
結 29:7 彼執爾手、爾則斷折、使彼傷其肩、彼倚爾時、爾則斷折、使彼損其腰、 使彼損其腰或作使彼腰骨閃錯
結 29:8 故主天主如是云、我必使鋒刃臨於爾、自爾中翦滅人與畜、
結 29:9 <u>伊及</u>王自言此河屬我、為我所造、故<u>伊及</u>地必荒蕪、變為沙漠、彼則知我乃主、
結 29:10 我必降罰於爾、及爾諸河、使<u>伊及</u>地盡成荒墟、變為沙漠、自<u>密奪</u> 密奪又作密革奪下同至<u>敘以尼</u>、以及<u>古實</u>交界之地、
結 29:11 人足不經於其中、獸蹏不過於其中、並無民居處、歷四十年、
結 29:12 我必使<u>伊及</u>地荒蕪、與他地荒蕪無異、使<u>伊及</u>諸邑傾圮、與他邦之邑傾圮無異、歷四十年、我將<u>伊及</u>人散於列邦、播於各地、
<h2> 越四十年必稍復興
</h2>
結 29:13 主天主如是云、歷四十年後、<u>伊及</u>民散於列邦、我必集之、使出於彼、
結 29:14 必返<u>伊及</u>民之俘囚、 或作必使伊及復振興使歸<u>巴忒羅</u>地、即其故土、在彼為卑弱之國、
結 29:15 列邦中為至卑弱之國、不得復自高於列國、 不得復自高於列國或作不得復向列國驕傲我使其民稀少、不得復轄制列國、
結 29:16 <u>以色列</u>族必不復賴之、不復從之、若復從之、則有罪愆被記、其時彼則知我乃主天主、○
<h2> <u>巴比倫</u>王<u>尼布甲尼撒</u>必得<u>伊及</u>為勞
</h2>
結 29:17 <u>巴比倫</u>王<u>尼布甲尼撒</u>在位、第二十七年、正月朔、主有言諭我曰、
結 29:18 人子、<u>巴比倫</u>王<u>尼布甲尼撒</u>、使其軍旅環攻<u>推羅</u>、勞苦已極、首各除髮、肩各裂皮、彼與軍旅、攻<u>推羅</u>辛勤、未得犒勞、
結 29:19 故主天主如是云、我必以<u>伊及</u>地賜於<u>巴比倫</u>王<u>尼布甲尼撒</u>、擄掠其民眾、攘奪其貨財、可為其軍之犒勞、
結 29:20 主天主曰、王與軍旅、攻<u>推羅</u>勤勞、乃為我而行、故我以<u>伊及</u>地賜之、以為賞賚、
<h2> <u>以色列</u>必復振興
</h2>
結 29:21 當是日我必使<u>以色列</u>族挺然復興、 原文作當是日我必使角為以色列族而萌亦必使爾 <u>以西結</u>得啟口於其間、彼則知我乃主、
結 30:1 <h2><u>伊及</u>與助<u>伊及</u>者必皆敗落</h2> 主有言諭我曰、
結 30:2 人子、當言未來事、曰、主天主如是云、禍日將至、爾當號哭、
結 30:3 其日伊邇、主之日速至、乃密雲之日、列國受罰之時、
結 30:4 鋒刃臨於<u>伊及</u>、<u>伊及</u>人被戮、<u>古實</u>人恐懼、民眾被擄、基址見毀、
結 30:5 <u>古實</u>、<u>弗</u>、 弗又作呂彼亞<u>路得</u>、 路得又作呂底亞與各邦客兵、及<u>古巴</u>人、以及同盟諸國之人、俱與<u>伊及</u>人偕亡於刃、
結 30:6 主如是云、助<u>伊及</u>者、俱必傾仆、<u>伊及</u>之驕傲必卑降、自<u>密奪</u>至<u>敘以尼</u>、其中人民俱亡於刃、此乃主天主所言、
結 30:7 <u>伊及</u>地荒蕪、與他地荒蕪無異、<u>伊及</u>諸邑傾圮、與他邦之邑傾圮無異、
結 30:8 我燃火於<u>伊及</u>、凡助之者、俱被殲滅、彼則知我乃主、
結 30:9 當是日我必遣使駕舟、 我必遣使駕舟原文作必有使由我前出駕舟使安居之<u>古實</u>人震驚、則俱恐懼、與<u>伊及</u>遭災之日無異、其時速至、
結 30:10 主天主如是云、我必藉<u>巴比倫</u>王<u>尼布甲尼撒</u>之手、使<u>伊及</u>民眾俱亡、
結 30:11 彼與其軍旅、列國中最強暴者、皆來翦滅斯地、拔刃毀<u>伊及</u>、使被殺者遍地、
結 30:12 我必涸其諸河、以其國付惡人之手、藉外邦人毀壞斯地與其中人物、我耶和華已言之矣、
結 30:13 主天主如是云、我必毀滅偶像、自<u>挪弗</u>剿除神像、使<u>伊及</u>不復有君、使<u>伊及</u>人民、無不恐懼、
結 30:14 我必使<u>巴忒羅</u>荒蕪、燃火於<u>瑣安</u>、行刑於<u>挪</u>、
結 30:15 我必傾洩我之盛怒於<u>伊及</u>鞏固之邑<u>汛</u>、 汛又作信下同剿滅<u>挪</u>之眾庶、
結 30:16 必火焚<u>伊及</u>、<u>汛</u>民驚惶、<u>挪</u>必破裂、<u>挪弗</u>日遭患難、
結 30:17 <u>亞文</u>及<u>比伯實</u> 比伯實又作毘比設壯士必亡於刃、居民必被擄、
結 30:18 <u>答比匿</u>白晝必變晦冥、我必在彼、折<u>伊及</u>人加於人之軛、使<u>伊及</u>人之狂妄驕傲、歸於烏有、其邑若雲覆蔽、且其婦女必被擄、
結 30:19 我降罰於<u>伊及</u>、彼則知我乃主、○
<h2> <u>巴比倫</u>王膂力增加大挫<u>伊及</u>王勢
</h2>
結 30:20 <u>約雅斤</u>被擄後第十一年、正月七日、主有言諭我曰、
結 30:21 人子、我已折<u>伊及</u>王<u>法老</u>之臂、不裹其傷、不敷以藥、不纏以布、軟弱無力、難以持刃、
結 30:22 今主天主如是云、我必懲罰<u>伊及</u>王<u>法老</u>、必折其二臂、折其尚健者、已折者再折之、使刃墮於其手、
結 30:23 我以<u>伊及</u>人散於列國、播於各邦、
結 30:24 我必堅<u>巴比倫</u>王之臂、以我刃付於其手、我必折<u>法老</u>之臂、使其嘆息於<u>巴比倫</u>王前、若受傷者之嘆息然、 使其嘆息於巴比倫王前若受傷者之嘆息然或作法老既受重傷必嘆息於巴比倫王前
結 30:25 我必堅<u>巴比倫</u>王之臂、使<u>法老</u>之臂疲弱、我以我刃付於<u>巴比倫</u>王手、彼舉之以擊<u>伊及</u>、<u>伊及</u>人則知我乃主、
結 30:26 我必以<u>伊及</u>人散於列國、播於列邦、彼則知我乃主、
結 31:1 <h2>問<u>法老</u>自謂可與孰比</h2>  <u>約雅斤</u>被擄後第十一年、三月朔、主有言諭我曰、
結 31:2 人子、當問<u>伊及</u>王<u>法老</u>與其庶民曰、爾有大威勢、與誰可比、 與誰可比或作自以為可比誰乎
<h2> <u>亞述</u>榮華
</h2>
結 31:3 昔<u>亞述</u>有若<u>利巴嫩</u>之柏香木、枝條豐美、蔥蔥有蔭、其株崇高、其巔圓密、
結 31:4 水養之、大水 大水原文作淵使之崇高、植處四周、溝流灌溉、水溝流及田間諸樹、  水溝流及田間諸樹或作田間諸樹亦得分潤
結 31:5 既得大水之利、其株甚高、超乎田野諸木、枝葉繁茂、條幹舒長、極其發旺、
結 31:6 空中諸鳥、巢其枝上、田野諸獸、產其幹下、大 大或作多國之民、居其蔭下、
結 31:7 株大條長、甚為榮美、蓋其根在大水之旁、
結 31:8 天主園之柏香木、不能出其上、 不能出其上或作不能蔽之又作不能配之柏樹不及其幹、楓樹不及其柯、天主園中諸樹、俱不如其美、
結 31:9 我使其柯條繁多、甚為榮美、天主園中、一切<u>伊甸</u>樹木、無不嫉之、
<h2> 因狂敗落
</h2>
結 31:10 主天主如是云、譬彼樹木、其株崇高、其巔茂密、因而心高志傲、
結 31:11 故我付之於最有威勢之國、 或作故我付之於列國中最強者必循其惡而待之、我亦必驅逐之、
結 31:12 異邦中最強暴者、斫倒而棄之、其枝墮於諸山諸谷、其幹折於其地之溪旁、 其幹折於其地之溪旁或作其幹被折散於地之窪處列邦之民、不復得其蔭庇、遂棄之、
結 31:13 空中諸鳥、棲於其斫倒之株上、野之諸獸、伏於其幹中、
結 31:14 使水旁之諸樹、不復高大、不復枝葉茂盛、巔頂崇高、不復因崇高、使彼得灌溉之群樹、立於四周、因俱必枯而死、偃於地之深處、與人之下墓無異、
結 31:15 主天主如是云、彼下示阿勒 示阿勒有譯黃泉有譯陰府有譯墳墓下同之日、我使人為之悲慟、使深淵覆之、使其江河斷流、大水枯涸、使<u>利巴嫩</u>為之哀哭、使田野之諸樹、為之悲慘、
結 31:16 我使之下示阿勒、與下墓者無異、列國之民、聞其墮落之聲、無不驚動、<u>伊甸</u>一切樹木、及<u>利巴嫩</u>最佳之木、即得水灌溉之群樹、已在幽冥之所、 幽冥之所原文作地之深處下同見其遭此、則心覺慰藉、
結 31:17 彼亦偕之下示阿勒、至亡於刃者之所、助之者、 助之者原文作為其臂者於列邦中坐其蔭庇者、皆下示阿勒、  助之者於列邦中坐其蔭庇者皆下示阿勒或作助之者得其蔭庇者亦皆於列邦中同下示阿勒
<h2> <u>伊及</u>敗落亦必如此
</h2>
結 31:18 爾榮華威勢俱備者、可在<u>伊甸</u>園諸樹中比誰乎、必下幽冥之所、與<u>伊甸</u>園諸樹無異、必臥在亡於刃者不潔 不潔原文作未受割禮下同之人中、即<u>法老</u>與其群眾所遇如此、此乃主天主所言、
結 32:1 <h2>哀歎<u>伊及</u>敗落至極令人驚駭</h2>  <u>約雅斤</u>被擄後第十二年、十二月朔、主有言諭我曰、
結 32:2 人子、當為<u>伊及</u>王<u>法老</u>作哀歌、告之曰、爾若壯獅於列民間、若龍 龍或作鱷於海中、爾出入江河、以足攪水、使河流渾濁、
結 32:3 主天主如是云、我必集多國之民、藉以為爾張我之網、必取爾於我網中、而曳爾上、
結 32:4 投爾於岸、擲爾於野、使空中諸鳥、棲於爾上、全地諸獸、食爾以飽、
結 32:5 我以爾肉置於山間、以爾屍填於山谷、 以爾屍填於山谷或作使爾屍成堆滿於山谷
結 32:6 爾游泳於爾地之河中、我必使爾之血滋潤斯地、至於山岡、使其溪澗 溪澗或作窪地盈爾之血、
結 32:7 我滅爾時、我必蔽天、使眾星昏暗、以雲蔽日、使月不發光、
結 32:8 在天諸光、我必使之為爾昏暗、使爾地昏暗不明、此乃主天主所言、
結 32:9 我使爾敗亡之風聲、傳於爾所不識之諸邦、我則使多國之民、為爾憂心慘慘、
結 32:10 我於多國之民前、向爾揮我劍、無不因爾驚駭、其諸君王、必因爾驚惶於爾傾仆之日、彼皆畏懼、恐喪生命、時時戰慄、
<h2> <u>巴比倫</u>王必大舉兵戈殺滅其眾
</h2>
結 32:11 主天主如是云、<u>巴比倫</u>王之刃必臨爾、
結 32:12 我必使爾眾庶、殞亡於勇士之刃、彼皆列國之強暴、必奪<u>伊及</u>所賴以為榮者、<u>伊及</u>眾庶、悉必見滅、
結 32:13 <u>伊及</u>群畜、在其多水之濱、我使之俱亡、使人足獸蹏、不復渾濁其水、
結 32:14 其時我使<u>伊及</u>諸水澄清、使其諸河流若清油、此乃主天主所言、
結 32:15 我使<u>伊及</u>地寂寞荒蕪、絕素所盈之者、殺其一切居民、人則知我乃主、
結 32:16 是為哀歌、人必歌之、列國之婦女必歌之、必為<u>伊及</u>與其眾庶而歌之、此乃主天主所言、○
<h2> <u>伊及</u>必與不潔者流同下窀穸墮落示阿勒
</h2>
結 32:17 <u>約雅斤</u>被擄後第十二年、 正月十五日、主有言諭我曰、
結 32:18 人子、當為<u>伊及</u>與其眾庶哀嘆、預言<u>伊及</u>、必與強盛之他邦、同下示阿勒、與下於墓者偕、
結 32:19 爾美於誰耶、可下、與不潔之人同臥、
結 32:20 在亡於刃者中偃仆、刃已付於 <u>伊及</u>之敵、 刃已付於伊及之敵或作伊及已付於刃可將<u>伊及</u>與<u>伊及</u>眾庶、曳至死地、
結 32:21 最強之勇士、已在示阿勒者、見彼與助之者亦下於斯、必謂之曰、不潔之人、亦亡於刃、亦墮落偃臥、
結 32:22 在彼有<u>亞述</u>、其群眾在其四周、俱見殺戮、殞亡於刃、
結 32:23 以坑之至深之處為墓、其群眾在其墓之四周、俱見殺戮、殞亡於刃、彼在生命地之時、 在生命地之時或作在陽世之時下同曾使人恐懼、
結 32:24 在彼有<u>以蘭</u>、其眾庶在其四周、俱見殺戮、殞亡於刃、俱為不潔者、下於幽冥之所、彼在生命地之時、曾使人恐懼、今則下入於坑、受辱蒙羞、
結 32:25 彼偃臥於見殺者中、其眾庶在其墓之四周、俱為不潔者、俱亡於刃、在生命地之時、曾使人恐懼、今則受辱蒙羞、下於坑中、俱偃臥於見殺者中、
結 32:26 在彼有<u>米設</u>、<u>土巴</u>、在眾庶在其墓之四周、俱為不潔者、俱亡於刃、在生命地之時、曾使人恐懼、
結 32:27 彼與不潔者、及已偃仆之強暴人同臥、非所宜乎、俱攜兵器下示阿勒、首枕刀劍、罪歸其身、蓋在生命地之時、逞強使人恐懼、
結 32:28 惟爾亦必敗亡、與不潔之人無異、亦必偃臥在亡於刃者之中、
結 32:29 在彼有<u>以東</u>君王、與其諸侯伯、彼雖甚強、亦在亡於刃者之中、與不潔者、及下坑者同臥、
結 32:30 在彼有北方諸王、及<u>西頓</u>之眾、素甚強暴、使人恐懼、今則抱愧、下至見殺者之所、皆為不潔者、與亡於刃者偕臥、受辱蒙羞、與其他下坑者同、
結 32:31 <u>法老</u>及其軍旅、俱亡於刃、見彼眾遭此、則自慰藉、 則自慰藉或作則其怨心平息此乃主天主所言、
結 32:32 昔我容<u>法老</u>在生命地、使人恐懼、 或作法老在生命地之時曾使人恐懼今彼與其眾庶、悉臥於不潔者之中、與亡於刃者偕、此乃主天主所言、
結 33:1 <h2>守望者警眾乃自盡厥職主命先知<u>以西結</u>警示<u>以色列</u>人亦當如守望者盡厥職</h2> 主有言諭我曰、
結 33:2 人子、當言與爾民、告之曰、如我使一國遭兵刃之災、其國之民、於其中選一人、置為守望者、
結 33:3 彼見兵刃臨境、吹角以警民、
結 33:4 凡聞角聲不知警備者、刃至而殺之、喪命之罪 喪命之罪原文作其血下同歸己、 歸己原文作歸己首
結 33:5 既聞角聲而不警備、喪命之罪歸己、若警戒必得救生命、
結 33:6 如守望者見刃將至、不吹角、致民不警備、刃至殺其中一人、則彼死於罪中、而其喪命之罪、我必討問於守望者、
結 33:7 惟爾人子歟、我為<u>以色列</u>人立爾為守望者、爾由我口聽言、代我示之以警戒、
結 33:8 我言惡人必死、如爾不言以警惡人、使改悔其行、則惡人必死於罪、而其喪命之罪、我必責問於爾、 而其喪命之罪我必責問於爾原文作而其血必討於爾手
結 33:9 如爾警戒惡人、使彼改悔、彼仍不改悔、則必死於罪、惟爾則自保 自保或作救己生命、○
<h2> 先善後惡者主不念其前善先惡後善者主不念其舊惡惟待以至公
</h2>
結 33:10 惟爾人子歟、當告<u>以色列</u>族曰、爾曹常言、我儕愆尤罪惡、歸於我身、因以消亡、豈能生存、
結 33:11 爾告之曰、主天主曰、我指己永生而誓、我不以惡人死亡為悅、惟以惡人悛改其惡行、而得生存為悅、<u>以色列</u>族歟、悛改、悛改、離爾惡行、何為自取死亡、○
結 33:12 惟爾人子歟、當告爾民曰、善人若有時犯罪、其前善不能救之、惡人若悔改其惡、其前惡不能害之、善人獲罪之日、不能恃其前善以得生、
結 33:13 我言善人必生、如彼自恃其善而行惡、則其諸善不復記憶、必因所作之惡死亡、
結 33:14 我言惡人必死、如彼悔改其罪、為義行善、
結 33:15 反所受之質、償所奪之物、遵行生命之律例、不復行惡、則必生存不死、
結 33:16 素所犯之諸罪、不復記憶、彼既為義行善、必得生存、
結 33:17 爾民猶言、主之道不公平、惟彼之道不公平、
結 33:18 善人離善作惡、遂因此而死、
結 33:19 惡人改悔其惡、為義行善、遂因此而生、
結 33:20 爾曹猶言、主之道不公平、<u>以色列</u>族歟、我必視爾各人所行以鞫爾、○
<h2> <u>以西結</u>聞<u>耶路撒冷</u>城陷預言<u>以色列</u>地必荒涼
</h2>
結 33:21 我儕被擄後、第十二年、十月五日、有人自<u>耶路撒冷</u>逃至我所、報云、城已陷矣、
結 33:22 逃遁者未至之前夕、我蒙感於主、使我啟口、迨次晨其人詣我所、我口則啟、不復緘默、
結 33:23 主有言諭我曰、
結 33:24 人子、<u>以色列</u>地荒墟、居之者常言、<u>亞伯拉罕</u>一人、能得斯地為業、我儕人多、必更能據之為業、
結 33:25 故爾當告之曰、主天主如是云、肉尚有血、爾曹食之、又舉目仰望偶像、殺人流血、豈能據斯地為業乎、
結 33:26 爾恃刃、作可惡之事、玷污人妻、豈能據斯地為業乎、
結 33:27 爾 <u>以西結</u>當如是告之曰、主天主如是云、我指己永生而誓、惟彼居荒墟者、必殞亡於刃、凡在郊野者、我必使之為獸所食、凡在鞏固之城及洞穴者、必死於疫癘、
結 33:28 我必使斯地荒蕪寂寞、 荒蕪寂寞或作極其荒蕪下同斯民所矜誇之威勢、歸於烏有、<u>以色列</u>山岡必荒蕪、無人經過、
結 33:29 我因其所行諸可惡之事、使地荒蕪寂寞、彼則知我乃主、○
<h2> 譏笑先知不信其言者必受懲罰
</h2>
結 33:30 惟爾人子歟、爾民在墻壁旁、在室門內議論爾、彼此相語曰、盍來聽有何言由主而出、
結 33:31 彼就爾來、若民之會集、坐於爾前、如為我民、聽爾言而不行、口言親愛、心向利欲、
結 33:32 彼視爾言、若善樂有妙聲者所謳之美歌、彼聽爾言而不遵行、
結 33:33 爾所言必應驗、及至應驗、彼則知其中有先知矣、
結 34:1 <h2>責<u>以色列</u>牧者</h2> 主有言諭我曰、
結 34:2 人子、爾向 向或作指<u>以色列</u>之牧者述預言、述預言告彼牧者曰、主天主如是云、<u>以色列</u>之牧者、惟知牧養己身、禍必臨之、牧者豈不當牧羊乎、
結 34:3 爾曹以羊脂 脂或作乳為食、以羊毛為衣、肥者爾宰之、惟不牧其羊、
結 34:4 弱者爾不強之、病者爾不醫之、傷者爾不裹之、被驅者爾不返之、迷亡者爾不尋之、惟待以強暴、以殘刻、
結 34:5 緣無牧者則羊奔散、羊既奔散、為諸野獸所食、
結 34:6 我羊迷於諸山及各高岡、散於徧地、尋之者覓之者無人、
結 34:7 故爾眾牧者、當聽主言、
結 34:8 主天主如是云、我指己永生而誓、我羊被刧掠、為諸野獸所食、無牧之者故、我牧者不懸念我羊、牧者惟知牧養己身、不牧我羊、
結 34:9 故爾牧者、當聽主言、
<h2> 必加懲罰
</h2>
結 34:10 主天主如是云、我必降罰於牧者、必索我羊於爾手、使不復牧羊、牧者亦不復牧養己身、必救我羊於爾口、不復為爾所食、
<h2> 眷顧群眾
</h2>
結 34:11 主天主如是云、我必索我之羊、自尋覓之、
結 34:12 譬諸牧者、見有羊離群則尋覓之、我亦若是尋覓我羊、羊在密雲幽暗之日、散於各處、我必救之返、
結 34:13 攜之出列邦、集之自各國、導之旋歸故土、必牧之在<u>以色列</u>山岡、在諸河濱、在斯地一切可居之處、
結 34:14 我必牧之在佳美牧場、其牢必在<u>以色列</u>高山、必臥在佳美之苑、牧在膏腴之地、在<u>以色列</u>山間、
結 34:15 主天主曰、我必自牧我羊、亦使之得安臥、
結 34:16 迷亡者我必尋之、被驅者我必返之、傷者我必裹之、弱者我必強之、惟肥者強者、我必除滅、 除滅有作守之我必循理之所宜而牧之、
結 34:17 主天主如是云、惟爾曹屬我之羊歟、我必在羊與羊間、在牡綿羊與牡山羊間、審鞫折中、 我必在羊與羊間在牡綿羊與牡山羊間審鞫折中或作我必在羊與羊中分辨善惡在牡綿羊與牡山羊中判別是非
結 34:18 爾 肥強之羊、食芻於美苑、猶以為細事、又將以足踐其所餘者乎、爾飲水之清者、猶以為細事、又將以足渾其所餘者乎、
結 34:19 我之群羊、惟食爾足所踐之芻、飲爾足所渾之水、
<h2> 必立基督為牧
</h2>
結 34:20 故主天主如是告爾云、我必在肥羊與瘠羊間、審鞫折中、 審鞫折中或作判別是非下同
結 34:21 因爾曹以脅以肩、擠擁其弱者、以角牴之、使之奔散於外、
結 34:22 故我必救我之羊、不復遭刧掠、我必在羊與羊間、審鞫折中、
結 34:23 我將立一牧人以牧之、即我僕<u>大衛</u>、彼必牧之、必為其牧者、
結 34:24 我耶和華為其天主、我僕<u>大衛</u>為君在其中、我耶和華已言之矣、
結 34:25 我必與彼立平康之約、驅猛獸於斯地、使之安居郊野、偃臥林中、
結 34:26 我必降福於彼、必於我山岡四周、使之享福、使雨隨時而降、有甘霖加福、
結 34:27 田之樹必結其果、地必產其物、使彼安居故土、我折其軛、救之於役之者手、斯時彼則知我乃主、
結 34:28 不復為異邦人所刧掠、野獸所吞噬、必得安居、無人驚駭、
結 34:29 我必為彼使有名者興、長若植物、 或作我必為彼使諸植物暢茂使其聲名遠揚又作我必使彼發旺如植物聲名遠揚不復使斯地之民、滅於饑荒、不復受異邦人之凌辱、
結 34:30 <u>以色列</u>族必知我耶和華為其天主、恆加眷祐、賜為我民、此乃主天主所言、
結 34:31 惟爾曹乃我之群、我所牧之羊、即爾世人、我乃爾之天主、此乃主天主所言、
結 35:1 <h2><u>西珥</u>因恨惡陷害<u>以色列</u>必受懲罰</h2> 主有言諭我曰、
結 35:2 人子、爾面向<u>西珥</u>山、向 向或作指之言未來事、
結 35:3 告之曰、主天主如是云、<u>西珥</u>山歟、我必攻爾、舉手罰爾、使爾荒蕪寂寞、 荒蕪寂寞或作極其荒蕪下同
結 35:4 必使爾城邑傾圮、使爾變為荒蕪、爾則知我乃主、
結 35:5 因爾心懷永恨、<u>以色列</u>族緣罪受報、遭患難之時、爾則付之於刃、
結 35:6 故主天主曰、我指己永生而誓、我必使爾遭殺戮之事、殺戮之事必追爾、爾既不憎殺戮之事、殺戮之事必追爾、
結 35:7 我必使<u>西珥</u>山荒蕪寂寞、必使其上無人往來、 必使其上無人往來或作往來之人我必絕於其上
結 35:8 我必使<u>西珥</u>山、徧有見殺者、亡於刃者、偃仆於爾諸山、諸谷、及諸溪濱、 溪濱或作窪地
結 35:9 我必使爾永為荒蕪、使爾城邑無人居處、爾曹則知我乃主、
結 35:10 爾曾言、斯二邦二國必歸我、雖有主在彼、我終必得以為業、 雖有主在彼我終必得以為業或作必歸於我我必獲之為業不知主仍在彼
結 35:11 故主天主曰、我指己永生而誓、爾毒恨嫉妒、逞怒以待我民、我必視爾所為以報爾、我罰爾之時、使彼  彼即以色列人得識我、
結 35:12 爾指<u>以色列</u>山出惡言云、此山既荒蕪、必歸於我、必可併吞、斯言我聞之矣、我必使爾知我乃主、
結 35:13 爾曹向我以口自誇、增謗讟我之言、我悉聞之矣、
結 35:14 主天主如是云、全地正歡樂之時、我必使爾忽變荒蕪、
結 35:15 爾見<u>以色列</u>地荒蕪、因而歡樂、我必視爾所為以報爾、<u>西珥</u>山及<u>以東</u>全地必荒蕪、人則知我乃主、
結 36:1 <h2>異邦人擾害<u>以色列</u>地必遭重報</h2> 惟爾人子、當向 向或作指<u>以色列</u>山岡言未來事、曰、<u>以色列</u>山岡、當聽主言、
結 36:2 主天主如是云、敵人曰、噫、斯永久之山岡、皆歸我為業、
結 36:3 故爾當預言曰、主天主如是云、爾四周之敵、使爾荒蕪、 使爾荒蕪或作毀滅爾吞噬爾、致爾為未滅 未滅原文作所餘下同之異邦人所得、又為人所談論、所譏刺、
結 36:4 今<u>以色列</u>諸山歟、當聽主言、主天主告諸山岡、澗溪、 澗溪或作窪地下同山谷、荒蕪之地、寂寞之邑、為四周未滅之異邦人、所強奪、所譏刺、
結 36:5 主天主如是云、我熱中如焚、震怒甚烈、以譴責彼未滅之異邦人、及<u>以東</u>全族、因心懷怨恨、 怨恨或作欺藐奪我之地、歸己為業、驅逐居民、刧掠務盡、中心歡樂不勝、
結 36:6 今爾當指<u>以色列</u>地述預言、告彼山岡、澗溪、山谷、曰、主天主如是云、緣爾曹受異邦人之羞辱、故我熱中如焚、發我之盛忿、以譴責異邦人、
結 36:7 主天主如是云、我發誓、爾四周之異邦人、必受辱蒙羞、
<h2> <u>以色列</u>地必復蒙福
</h2>
結 36:8 惟爾<u>以色列</u>山岡、必長枝柯、為我民<u>以色列</u>結實、其時伊邇、
結 36:9 我必臨爾眷顧爾、俾爾曹得耕耘種植、
結 36:10 在爾斯山岡、我必使<u>以色列</u>全族蕃衍、諸邑必復有居民、傾圮之所、必復建造、 諸邑必復有居民傾圮之所必復建造或作傾圮之邑必復建造復有居民
結 36:11 在爾斯山岡、我使人民牲畜、蕃衍昌盛、生養眾多、必使爾復有居民、有如昔日、賜福於爾、較前尤厚、爾則知我乃主、
結 36:12 我必使人民、即我民<u>以色列</u>人、遊行於爾上、 或作我必導人民即我民以色列人復至於爾得爾為業、彼居於爾上、爾不復害之、
結 36:13 主天主如是云、人常言爾素吞食人、害爾居民、
結 36:14 故主天主曰、爾不復吞食人、不復害爾居民、
結 36:15 亦使爾不復聞異邦人之譏刺、不復為列民所辱、不復害爾居民、此乃主天主所言、○
<h2> <u>以色列</u>人因罪見棄
</h2>
結 36:16 主有言諭我曰、
結 36:17 人子、昔<u>以色列</u>族居故土、行止作為、污穢斯地、我視其行止不潔、如行經之婦然、
結 36:18 彼殺人流血於地、崇拜偶像、污穢斯地、故我震怒、降災其身、 故我震怒降災其身原文作故我傾洩我之盛忿於彼
結 36:19 散之於列邦、播之於各國、視其行止作為而罰之、
結 36:20 彼至所往之異邦、使我聖名被褻瀆、蓋人指彼言、此乃耶和華之民、出於耶和華之地、
<h2> 主為己名必復聚之使歸故土
</h2>
結 36:21 <u>以色列</u>族於所至之異邦、使我聖名被褻瀆、今我顧惜我之聖名、
結 36:22 故爾當告<u>以色列</u>族曰、主天主如是云、我施以恩、 我施以恩原文作我行此事非為爾之故、乃為我聖名之故、蓋爾在所至之異邦中、使我聖名被褻瀆、
結 36:23 爾在異邦中、使我大名被褻瀆、我必使人崇我大名為聖、 我必使人崇我大名為聖或作我必使我之大名仍顯為聖我於爾中自顯為聖、使異邦人 異邦人或作爾目睹、異邦人則知我乃主、此乃主天主所言、
結 36:24 我必取爾出於列邦、集爾來自各國、導爾旋歸故土、
<h2> 必享受基督國之福祿
</h2>
結 36:25 以清水灑於爾身、使爾為潔、凡爾污穢之事、及拜偶像之邪、我悉滌除、使爾為潔、
結 36:26 賦爾以新心、使爾衷存更新之志、自爾體中去其剛愎之心、 剛愎之心原文作石心賜爾以柔順之心、 柔順之心原文作肉心
結 36:27 以我神賦爾、使爾從我律例、守我法度而行之、
結 36:28 使爾居於我所賜爾列祖之地、俾爾為我之民、我為爾之天主、
結 36:29 救爾脫諸污穢、使五穀豐登、不復使爾遭遇饑饉、
結 36:30 使果木結實眾多、使土出產豐裕、使爾不復因饑饉、為異邦人所辱、
結 36:31 爾追念爾之惡行、及諸不善之作為、則因爾之罪愆、及爾諸可憎之事、自怨自恨、
結 36:32 主天主曰、<u>以色列</u>族歟、爾曹當知我行此、非為爾故、爾曹當因爾之行為、含羞抱愧、
結 36:33 主天主如是云、我潔爾於諸愆尤時、必使諸邑復有人居、傾圮之所、必復建造、
結 36:34 荒蕪之地、即自昔為荒蕪、凡經過之人所目睹、今必復耕耘、
結 36:35 人必曰、斯地昔為荒蕪、今成如<u>伊甸</u>之園、邑昔傾圮、荒蕪拆毀、今復建為鞏固之城、有人居處、
結 36:36 爾四周所遺之異邦人、必知我耶和華建造拆毀者、培植荒蕪者、我耶和華已言之、亦必成之、
結 36:37 主天主如是云、<u>以色列</u>族若求我使其人、多若群羊、此我亦允之、
結 36:38 今傾圮之邑、我將使之滿以人群、多若在<u>耶路撒冷</u>節期之際、區別為聖之羊群、彼則知我乃主、
結 37:1 <h2><u>以西結</u>受神感見異象觀骸骨受生氣復活以表<u>以色列</u>人既已絕望乃得復興</h2> 主之神感我見異象、彷彿攜我去、導至一 導至一或作置我於一平原、 平原或作谷下同平原徧滿骸骨、
結 37:2 使我四周巡察、見骸骨甚多、散於平原、極為枯槁、
結 37:3 主諭我曰、人子、此骨可復生乎、我曰、主天主歟、主知之、
結 37:4 又諭我曰、爾向斯骨述預言、告之曰、爾枯骨歟、當聽主言、
結 37:5 主天主對斯骨如是云、我必賦爾以生氣、使爾復生、
結 37:6 必賜爾以筋、加肉於爾、以皮蔽爾、以氣賦爾、使爾復生、使爾知我乃主、
結 37:7 我 <u>以西結</u>遵命述預言、於述預言時、有聲、即震動之聲、 有聲即震動之聲或作有聲有地震骨相聚合、各骨合於所當合之骨、
結 37:8 我觀時、見骨上有筋有肉、又有皮遮蔽其上、惟其內無生氣、
結 37:9 主諭我曰、人子、爾述預言、對生氣述預言、呼 呼原文作對生氣曰、主天主如是云、生氣歟、當至、來自四方、吹噓此見殺者、使其復生、
結 37:10 我遵命述預言、生氣即至、入於其內、遂皆復生、皆起立、為極大之群眾、
結 37:11 主諭我曰、人子、此骨乃<u>以色列</u>全族、彼曰、我骨已枯、我已失望、我已滅絕、
結 37:12 故爾述預言、告之曰、主天主如是云、我民歟、我必啟爾墓、使爾出墓、導歸<u>以色列</u>地、
結 37:13 我民歟、我啟爾墓、使爾出墓、爾則知我乃主、
結 37:14 我必以我神賦爾、使爾復生、必使爾安居故土、爾則知我耶和華、既言之、亦成之、此乃主所言、○
<h2> 命合二簡為一以表<u>以色列</u>與<u>猶大</u>必聯為一
</h2>
結 37:15 主有言諭我曰、
結 37:16 人子、當取一木簡、 木簡或作木杖下同其上書曰、<u>猶大</u>與其同儕<u>以色列</u>族、又取一木簡、其上書曰、<u>約瑟</u>之<u>以法蓮</u>、與其同儕<u>以色列</u>全族、
結 37:17 以二木簡相附、聯合為一、同執於手為一簡、
結 37:18 如爾民問爾曰、爾為此何意、請以告我、
結 37:19 則當告之曰、主天主如是云、一木簡指<u>約瑟</u>之<u>以法蓮</u>、與其同儕<u>以色列</u>諸支派、一木簡指<u>猶大</u>、我必使之彼此合為一簡、 一木簡指約瑟之以法蓮與其同儕以色列諸支派一木簡指猶大我、必使之彼此合為一簡原文作我將以法蓮手執約瑟之木簡與其同儕以色列諸支派合於猶大之木簡使之為一木簡同執於手為一、
結 37:20 爾所書之木簡、當執於手、使眾目睹、
結 37:21 告之曰、主天主如是云、我必將<u>以色列</u>人、自其所至之異邦、集之自四周、導之返歸故土、
<h2> 必建立基督國
</h2>
結 37:22 我必使之在斯地、在<u>以色列</u>山岡、成為一國、為一王所治理、不復為二民、不復分為二國、
結 37:23 不復因其偶像、及其可憎之事、 事或作物與其一切愆尤、自污其身、彼散居各地、素在彼犯罪愆、我必救之出於彼、我必潔之可為我民、我為其天主、
結 37:24 我僕<u>大衛</u>必為其王、斯眾為一牧所治理、必遵我法度、守我律例而行之、
結 37:25 彼必居於我賜我僕<u>雅各</u>之地、即其 其原文作爾列祖所居之地、彼與子孫、及其子孫之子孫、皆居於斯地、直至永遠、我僕<u>大衛</u>為其君、直至永遠、
結 37:26 我必與之立平康之約、為永遠之約、我必使之安居其所、 我必使之安居其所或作我必堅定之使其人數增多、必置我之聖所於其中、直至永遠、
結 37:27 我之居所、既在其中、我必為其天主、彼為我之民、
結 37:28 我之聖所、永在<u>以色列</u>人中、異邦之民、則知我耶和華使<u>以色列</u>人成聖、
結 38:1 <h2>預言<u>歌革</u>率眾軍來攻聖地</h2> 主有言諭我曰、
結 38:2 人子、爾面向居<u>瑪各</u>地之<u>歌革</u>、為<u>羅施</u> <u>米設</u> <u>土巴</u>君者、向 向或作指彼言未來事、當曰、
結 38:3 主天主如是云、<u>羅施</u>、<u>米設</u>、<u>土巴</u>之君<u>歌革</u>歟、我必懲責爾、
結 38:4 以鈎鈎爾腮、 以鈎鈎爾腮或作以貫貫爾頰隨意轉動爾、我曳爾出境、與爾眾軍、與馬、與乘馬者、至大之軍旅、咸衣美服、執干與盾、且執利刃、
結 38:5 偕有<u>巴西</u>人、<u>古實</u>人、<u>弗</u> 弗又作呂彼亞人、俱執干戴盔、
結 38:6 <u>歌蔑</u>與其軍旅、北方之<u>陀迦瑪</u>族與其軍旅、民族眾多悉偕爾、
結 38:7 爾與會集助爾之軍眾、當預為備、爾為其大帥、
結 38:8 越多日之後、爾必遭罰、蓋在末期爾必至而攻<u>以色列</u>地、 或作越多日之後末期已至爾必統率軍旅至而攻以色列地其地之民、適脫於鋒刃、集自諸國、出自列邦、在久為荒蕪之<u>以色列</u>山岡、安然而居、
結 38:9 爾與軍旅、民族眾多、將猝至若狂風、勢若雲霧、遮蔽地面、
結 38:10 主天主如是云、當是時爾心將起惡念、生惡謀、曰、
結 38:11 我必侵伐無城郭之處、攻擊安居無慮之民、彼無城郭而居、無門無楗、
結 38:12 昔荒蕪、今有人居處之地、其民集自列邦、養牲貿易、 貿易或作獲財安居斯地、 斯地原文作地之高處爾欲攻斯民、攘奪刧掠其物、
結 38:13 <u>示巴</u>人、<u>底但</u>人、<u>他施</u>商賈、與其 似壯獅 之勇士、將詰爾曰、爾來、欲攘奪乎、爾集斯眾、欲刧掠乎、欲強取金銀、擄掠牲畜與貨財、攘奪多物乎、
<h2> 必受重罰
</h2>
結 38:14 人子歟、爾當述預言、告<u>歌革</u>曰、主天主如是云、當是時我民<u>以色列</u>正得安居、爾知之、
結 38:15 遂自故土、自極北之地而來、率民族眾多、皆乘馬、極大之軍眾、
結 38:16 <u>歌革</u>歟、爾必至、攻擊我民<u>以色列</u>、勢若雲之覆地、末日必有斯事、我任爾來攻擊我地、是時我懲罰爾、以顯我聖、異邦人無不目睹、使彼俱識我、
結 38:17 主天主如是云、越在昔日、多年之前、我僕<u>以色列</u>之諸先知言未來事、我曾藉彼而言、將來我必任敵來攻<u>以色列</u>人、所言非爾乎、
結 38:18 主天主曰、當是日、即<u>歌革</u>來攻<u>以色列</u>地之日、我必大發盛怒、
結 38:19 我熱中如焚、震怒甚烈、我出斯言曰、是日<u>以色列</u>地、必大震動、
結 38:20 海中魚、空中鳥、野中獸、動於地之昆蟲、及天下億兆、皆必震動於我前、高山崩裂、峻嶺傾頹、一切城垣、塌墮於地、
結 38:21 主天主曰、<u>歌革</u>在我山岡、我必使刃至而攻之、 我必使刃至而攻之或作我必使鋒刃臨之使其眾以刃自相殘殺、
結 38:22 我必罰之、以疫癘與鋒刃、以暴雨與大雹、我且使火與硫磺雨於彼與其軍隊、並助之之多邦民族、
結 38:23 我必彰我之大、表我之聖、顯我之威、萬邦目睹、 或作我必顯為大顯為聖我在萬國目前顯威使知我乃主、
結 39:1 <h2>主將罰於<u>歌革</u></h2> 惟爾人子、當指<u>歌革</u>述預言、曰、主天主如是云、<u>羅施</u> <u>米設</u> <u>土巴</u>君<u>歌革</u>歟、我必懲責爾、
結 39:2 我必轉爾、牽爾、使爾來自極北之地、導至<u>以色列</u>山岡、
結 39:3 爾左手執弓、我將擊之下、爾右手執矢、我將使之墮、
結 39:4 爾與一切軍旅及從爾之民族、將亡於<u>以色列</u>山岡、使爾為各類鷙鳥、及野獸所食、
結 39:5 主天主曰、爾必倒斃於田野、蓋我已言之矣、
結 39:6 我必使<u>瑪各</u>及洲島 洲島或作沿海安居之民、俱遭火焚、彼則知我乃主、
<h2> <u>以色列</u>必得勝
</h2>
結 39:7 我必在<u>以色列</u>人中、彰我之聖名、必使我之聖名、不復被褻瀆、異邦人則知我耶和華乃<u>以色列</u>之聖主、
結 39:8 主天主曰、我所言之日必至、其事必臨必成、
結 39:9 居<u>以色列</u>諸邑之民、必出而拾器械、即干、盾、弓、矢、梃、杖、槍、矛、焚以為薪、用以燃火、歷至七年、
結 39:10 彼無庸取薪於田、伐木於林、惟燒器械、昔敵攘之、今反攘敵、昔敵刧之、今反刧敵、此乃主天主所言、
<h2> <u>歌革</u>與其軍眾必埋於<u>哈們歌革</u>谷
</h2>
結 39:11 當是時我將以地賜<u>歌革</u>、為其墓之處在<u>以色列</u>地、即海東之谷、素為通行之所、今行人止而不過、人埋<u>歌革</u>與其軍眾在彼、遂稱其地曰、<u>哈們歌革</u>谷、 或作當是時我將在以色列中賜歌革一地為埋彼之處其地名往來谷在海之東因埋歌革與其軍旅以致行人斷絕其地必稱歌革軍旅谷
結 39:12 <u>以色列</u>族埋之、以潔其地、歷至七月、始畢其事、
結 39:13 斯地一切居民、埋其屍骸、我顯榮之日、彼必以為得聲名之日、 或作斯地一切居民埋其眾以是日為有名之日即我得尊榮之日此乃主天主所言、
結 39:14 必選數人、命之巡行斯地、助彼行人、埋所遺於地之屍、以潔斯地、歷七月、必巡察斯地、
結 39:15 行人過於斯地、 或作往來之人通行國中見人骸骨、則立標於旁、待埋者埋之於<u>哈們歌革</u>谷、 哈們歌革谷或作歌革軍旅谷
結 39:16 其邑亦名<u>哈摩那</u>、 哈摩那譯即眾多之義彼潔斯地必如此、○
<h2> 召鳥獸來飲食饜飫
</h2>
結 39:17 惟爾人子、主天主如是云、爾告各類飛鳥、及諸野獸、曰、我為爾大行殺戮於<u>以色列</u>山岡、爾當聚集、至自四方、食肉飲血、
結 39:18 食勇士之肉、飲國君之血、得食牡綿羊與羔、牡山羊與牛、俱肥牲出自<u>巴珊</u>、
結 39:19 我為爾行殺戮、爾得飽食其脂、酣飲其血、
結 39:20 爾在我席必饜飫、食馬與乘者、勇士及一切戰士、此乃主天主所言、
<h2> <u>以色列</u>因罪受罰後必蒙恩得歸故土
</h2>
結 39:21 我必彰顯我榮於異邦、使諸國之民、見我所行之罰、及我手所作 所作原文作所置於其中、  及我手所作於其中或作及我之大能施展於其中
結 39:22 自是日後、<u>以色列</u>族必知我耶和華乃其天主、
結 39:23 異邦人亦必知<u>以色列</u>族被擄、乃因其愆尤、獲罪於我、我掩面不顧之、付之於敵手、俱殞亡於刃、
結 39:24 我掩面不顧之、乃循其污行、及其愆尤、以待之、
結 39:25 主天主如是云、 斯後我必返<u>雅各</u>之俘囚、 必返雅各之俘囚或作必使雅各復振興矜憫<u>以色列</u>全族、並為我聖名熱中如焚、
結 39:26 我返之自異邦、聚之自敵國、待之以恩、以彰顯我之聖、萬邦目睹、 待之以恩以彰顯我之聖萬邦目睹或作我藉彼顯我為聖在萬國目前使彼安居故土、無人驚擾、是時彼追念獲罪我之諸事、則甚愧怍、
結 39:27 a
結 39:28 昔我使彼擄至異邦、後集之歸於故土、不使其一人遺於異邦、是時彼則知我耶和華乃其天主、
結 39:29 我不復向<u>以色列</u>族掩面、必以我之神賦 賦原文作傾注於<u>以色列</u>族、此乃主天主所言、
結 40:1 <h2><u>以西結</u>受神感攜至<u>以色列</u>地觀異象</h2> 我儕被擄後第二十五年、 <u>耶路撒冷</u>城陷後十四年、年之初、月 月即正月之十日、當是日主之神感我、攜至<u>以色列</u>地、<h2> 若見有城之狀</h2>
結 40:2 我正觀天主之異象、即攜我至<u>以色列</u>地、置我於至高之山、近山南向、彷彿有城建立、
結 40:3 攜我至彼、  彼即上言至高之山見有一人、其色如銅、手執麻繩與量度之竿、立於門、
結 40:4 其人謂我曰、人子、凡我所將示爾者、爾當目觀、耳聽、心思、爾被攜至此、特為示爾斯事、爾以凡所見者告<u>以色列</u>族、○
<h2> 東門式廓
</h2>
結 40:5 我見殿四周有垣、其人手執量度之竿、長六尺、 尺原文作肘下同尺長自肘至指、再加一掌、以竿量垣、厚 厚原文作廣一竿、高一竿、
結 40:6 至於向東之門、登其階級、量其門閾、深 深原文作廣一竿、又量一閾、深 深原文作廣一竿、  量其門閾深一竿又量一閾深一竿或作量內外之門閾皆深一竿
結 40:7 有 群小室、 每室深 深原文作長一竿、廣一竿、室相間五尺、門閾與內門廊、相間一竿、
結 40:8 又量門之內廊、 深一竿、
結 40:9 又量其門廊、 廣八尺、其柱 方二尺、其門廊在內、
結 40:10 東門之室、左三右三、三者同度、二旁之柱、亦俱一度、
結 40:11 又量門洞、廣十尺、深 深原文作長十三尺、
結 40:12 左右之室前、各有空界一尺、此旁室 深六尺、彼旁亦 深六尺、
結 40:13 亦量門、自此旁室頂、至彼旁室頂、廣二十五尺、門與門相向、
結 40:14 又作柱六十尺、 或作又量諸柱得六十尺柱內四周為院、其院有門、
結 40:15 自外門前、至內門廊前、共五十尺、
結 40:16 諸小室各有窄窗、門內柱間四周亦若是、游廊亦然、在內四周俱有窗、柱上有巴勒瑪樹狀、
結 40:17 其人導我入外院、見院之四周、有鋪石地、鋪石地上有房、其數三十、
結 40:18 鋪石地至門旁、對門洞、鋪石地則稍卑、
結 40:19 又自下門前、量至內院外、東向北向、 深一百尺、
<h2> 北門式廓
</h2>
結 40:20 外院北向之門、量其深 深原文作長廣、
結 40:21 屬門小室、此旁有三、彼旁有三、其柱其廊、與前言之門、其度相同、 門深 深原文作長五十尺、廣二十五尺、
結 40:22 其窗其廊、及所雕巴勒瑪樹狀、皆與東向之門、 一式一度、有階七級、以登其門、其前有廊、
結 40:23 內院有門、與北門東門相向、自此門量至彼門、得一百尺、
<h2> 南門式廓
</h2>
結 40:24 其人導我至南、見彼南向有門、遂量其柱與廊、與他門其度相同、
結 40:25 門與廊四周有窗、與前言之窗無異、 門深 深原文作長五十尺、廣二十五尺、
結 40:26 登門有階七級、其前有廊、其柱上雕巴勒瑪樹狀、一在此旁、一在彼旁、
結 40:27 內院有門南向、自此門量至 外院之南門、得一百尺、
結 40:28 其人導我由南門入內院、遂量南門、其度如前、
結 40:29 其室、其柱、其廊、皆循前度、門與廊四周有窗、 門深 深原文作長五十尺、廣二十五尺、
結 40:30 周圍有廊、長二十五尺、深 深原文作廣五尺、
結 40:31 其廊向外院、柱上雕巴勒瑪樹狀、登門有階八級、
<h2> 內東門式廓
</h2>
結 40:32 遂導我至內院東旁、量度其 東門、皆循前度、
結 40:33 其室、其柱、其廊、皆循前度、門與廊四周有窗、 門深 深原文作長五十尺、廣二十五尺、
結 40:34 其廊向外院、柱上此旁彼旁、雕巴勒瑪樹狀、登門有階八級、
<h2> 內北門式廓
</h2>
結 40:35 遂導我至北門、量之皆循前度、
結 40:36 亦有室、有柱、有廊、四周有窗、 門深 深原文作長五十尺、廣二十五尺、
結 40:37 其廊 廊原文作柱向外院、柱上此旁彼旁、雕巴勒瑪樹狀、登門有階八級、
<h2> 有八案門旁左右各四
</h2>
結 40:38 在門內柱旁、有房與其門、其中可滌火焚祭牲、
結 40:39 門廊之內、此旁有二案、彼旁有二案、其上宰火焚祭牲、贖罪祭牲、贖愆祭牲、
結 40:40 此旁附 門廊外墻、門階 門階原文作登門者之北、又有二案、 附門廊彼旁 之外墻、亦有二案、
結 40:41 門此旁有四案、門彼旁有四案、共八案、其上宰犧牲、
結 40:42 四案皆為宰火焚祭牲而設、以琢磨之石為之、長一尺半、廣一尺半、高一尺、宰火焚祭牲、與他犧牲所用之器、置於其上、
結 40:43 有鈎廣一掌、釘於廊之四周、案上亦置犧牲之肉、
<h2> 內院有二房
</h2>
結 40:44 經由內門、 原文作在內門外在內院、有歌詠者之房、 一房在北門側南向、一 房在南 南原文作東門側北向、
結 40:45 其人謂我曰、南向之房、為在殿供職之祭司所用、
結 40:46 北向之房、為在祭臺供職之祭司所用、乃<u>利未</u>人中<u>撒督</u>後裔、前來事主者、
結 40:47 遂量 內院、長一百尺、廣一百尺、其院維方、祭臺在殿前、
<h2> 殿前廊之式廓
</h2>
結 40:48 其人導我至殿前之廊、量度廊柱、此旁五尺、彼旁五尺、門楹此旁三尺、彼旁三尺、
結 40:49 廊廣 廣原文作長二十尺、深 深原文作廣十一尺、登其廊有階級、 廊柱之旁復有柱、左一右一、
結 41:1 <h2>大殿尺度群旁室之莊嚴</h2> 其人導我入殿、量度其柱、此旁廣六尺、彼旁廣六尺、 二柱之廣、與 昔之會幕之廣無異、 見出伊及記二十六章十六節又二十八節
結 41:2 門廣十尺、門旁之墻、左右各五尺、量殿深 深原文作長四十尺、廣二十尺、
結 41:3 遂入內殿、量其門柱、得二尺、門廣六尺、門旁之墻各七尺、 門廣六尺門旁之墻各七尺原文作門六尺門廣七尺
結 41:4 量其內殿、深 深原文作長二十尺、廣二十尺、與外殿之廣相同、乃告我曰、此即至聖所、
結 41:5 遂量殿墻、厚六尺、殿之四周、有群旁室、各廣四尺、
結 41:6 旁室有三層、每層三十、在殿與圍殿之旁室間、又有一墻、附此墻建旁室、使與斯墻相接、不與殿墻相接、 使與斯墻相接不與殿墻相接或作使旁室貼附斯墻不貼附殿墻
結 41:7 旁室愈高愈廣、因旁室圍殿懸叠而上、故殿顯廣於上、自下層由中層、乃登上層、
結 41:8 我觀殿四周有高基、旁室亦有基、 或作我見圍殿之旁室有基高足一竿、即六大尺、
結 41:9 旁室之外墻、厚五尺、旁室與殿墻間有隙地、
結 41:10 附外院之南墻有庫房、其庫房與圍殿之旁室、相間二十尺、
結 41:11 旁室之門在隙地、一門向北、一門向南、二旁隙地、各廣五尺、
結 41:12 西面隙地前有廡、深 深原文作廣七十尺、長九十尺、墻四周厚五尺、
結 41:13 遂量殿、長一百尺、隙地與廡及墻、長一百尺、
結 41:14 東面殿前及隙地、廣一百尺、
結 41:15 量後面隙地前之廡、及其二旁之樓廊、 樓廊或作遊廊下同得廣 廣原文作長一百尺、又量內殿及院廊、
結 41:16 門閾與窄窗、及樓廊、並圍殿三層之旁室、自門閾以內、俱蔽以木板、自地至窗皆然、其窗有棱、
結 41:17 自門以上、直至內殿外殿、內外四周墻壁、俱為彼所量、
結 41:18 墻上雕基路伯與巴勒瑪樹狀、二基路伯間有一巴勒瑪樹、每一基路伯有二面、
結 41:19 左有人面、向巴勒瑪樹、右有獅面、向巴勒瑪樹、殿之四周皆如此、
結 41:20 殿之墻壁、自地至門以上、俱雕基路伯與巴勒瑪樹狀、
結 41:21 殿之門柱維方、聖所之前面、其狀與殿狀無異、 其狀與殿狀無異或作形式無異於常
結 41:22 內祭臺 內祭臺即焚香臺以木作之、高三尺、長 廣俱二尺、其隅其面其旁、俱以木作、其人謂我曰、此乃主前之案、
結 41:23 外殿與聖所門各有二扉、
結 41:24 扉各分二、可開可合、左扉分二、右扉分二、
結 41:25 殿門之扉上、雕基路伯與巴勒瑪樹狀、與墻上無異、在外與廊相向、 在外與廊相向或作在外廊在前有厚木 為閾、
結 41:26 廊有窄窗、廊墻上雕基路伯與巴勒瑪樹狀、圍殿之旁室、及諸厚木、亦皆如此、
結 42:1 <h2>見群庫房與隙地及廡相對</h2> 遂導我至外院、在北面、導我至群庫房、其房與北面隙地相對、又與廡相對、
結 42:2 與深 深原文作長一百尺之殿相向、其門在北、其深 深原文作廣五十尺、
結 42:3 與內院二十尺 之地相對、亦與外院鋪石處相對、庫房與庫房相連、三層皆然、 庫房與庫房相連三層皆然或作樓廊又樓廊再樓廊三層
結 42:4 在庫房前有臺、廣十尺、向內一尺為道、 或作在庫房前有行臺深十尺長一百尺其門在北、
結 42:5 上層之庫房最狹、蓋上層之廊、較中下者深、
結 42:6 庫房有三層、但無柱、不同諸院有柱、故自下至中、自中至上、較中下漸狹、
結 42:7 庫房外有墻、與庫房前之外院相向、長五十尺、
結 42:8 諸庫房在殿前長一百尺、在外院惟見五十尺、
結 42:9 此庫房之下、東面有門、 門原文作入處可自外院由此而入、
結 42:10 在南 南原文作東面與隙地及殿 殿或作廡相向、近院之厚墻、亦有庫房、
結 42:11 其前有道、與北向之庫房無異、長廣維同、出入之門、亦如其式、
結 42:12 橫墻前有道東向、道首有門、可由之入、與南向諸庫房之門、狀式相同、
<h2> 其庫房之用伊何
</h2>
結 42:13 其人告我曰、隙地前南與北之諸庫房、俱為聖房、近主之祭司、可在彼食至聖之物、置至聖之物、即素祭物、贖罪祭牲之肉、贖愆祭牲之肉、蓋此處為聖、
結 42:14 祭司入 殿供職之時、出聖所、不可直往外院、彼供職之衣乃聖衣、必先解之置於彼、  彼即前言之聖房更衣他衣、然後乃出、以理民事、  以理民事或作以就屬民之事
<h2> 外院尺度
</h2>
結 42:15 其人量內殿既竟、導我出向東之門、遂量 院之四周、
結 42:16 以竿為度、量四周、以竿量東方、長五百竿、
結 42:17 以竿量四周、量北方、長五百竿、
結 42:18 以竿量南方、長五百竿、
結 42:19 轉至西方、以竿量之、長五百竿、
結 42:20 彼量四方、有墻環繞、長五百竿、廣五百竿、使聖所與俗地相隔、 使聖所與俗地相隔或作為欲區別聖所與俗地
結 43:1 <h2>主之榮光臨格聖殿</h2> 嗣後其人導我至向東之門、
結 43:2 <u>以色列</u>天主之榮光、自東而至、聲若大水澎湃、地被榮光朗照、
結 43:3 其狀如昔所見之異象、即我於異象中至<u>耶路撒冷</u>、預言此邑必毀滅之時所見者、亦如我於<u>迦巴魯</u>河濱所見之異象、我則面伏於地、
結 43:4 主之榮光、由東門入殿、
結 43:5 神舉我上昇、攜我入內院、見主之榮光、充盈主殿、
<h2> <u>以色列</u>族棄邪行主則恆居其中
</h2>
結 43:6 其人立我側、我聞殿中有聲與我言、
結 43:7 諭我曰、人子、此即我設寶座之處、我駐蹕 駐蹕原文作立足之所、我必永居於此、在<u>以色列</u>人中、蓋<u>以色列</u>族與其君王、不復行邪、立邱壇、葬王屍於我殿側、瀆我聖名、  瀆我聖名或作污褻我之聖名下同
結 43:8 昔斯民使其門閾附我門閾、使其門柱附我門柱、彼與我間、惟隔一壁、行可憎之事、瀆我聖名、故我震怒以殲滅之、
結 43:9 今彼當除其淫行、遠其王屍於我前、我則永居其中、
<h2> 勸<u>以色列</u>人悔改謹守聖殿之規度禮儀
</h2>
結 43:10 惟爾人子、當以此殿示<u>以色列</u>族、使彼因其罪愆、自覺愧怍、彼當量度其式、
結 43:11 彼若因其所行之事愧怍、則爾可示彼以此殿之規模、式樣、出入之處、一切形狀、與其內一切禮儀 禮儀或作律例下同法度、及其一切製法、書之於彼目前、使彼守其規模、及其內一切禮儀、循之以行、
結 43:12 殿之法度如斯、殿在山巔、殿之四界內、為至聖之地、此乃殿之法度、○
<h2> 祭臺之尺度
</h2>
結 43:13 祭臺之長廣如斯、量祭臺之尺、長自肘至指、再加一掌、祭臺之底座、高一尺、深 深原文作廣一尺、四周有緣、廣一掌、是乃祭臺之基、
結 43:14 自底座而上一層、此為下層、此層為小、高二尺、深 深原文作廣一尺、自小層再上一層、乃大層、高四尺、深 深原文作廣一尺、
結 43:15 上至祭臺之焚祭所、 祭臺之焚祭所或作正祭臺下同又高四尺、焚祭所以上、四隅有角、
結 43:16 祭臺之焚祭所、長十尺有二、廣十尺有二、其式維方、
結 43:17 焚祭所下層、長十尺有四、廣十尺有四、其式維方、四周有緣、廣半尺、其底四周、深 深原文作廣一尺、階級在東、
<h2> 其禮儀如何
</h2>
結 43:18 其人告我曰、人子、主天主如是云、建祭臺、以獻火焚祭及灑血於其上、已成之日、其禮儀如此、
結 43:19 主天主曰、<u>利未</u>人為祭司、屬<u>撒督</u>之後裔、詣前奉事我者、爾必以犢一予之為贖罪祭、
結 43:20 取其血塗於祭臺之四角、 上層之四隅、及緣之四周、如是爾使祭臺成潔、可於其上行贖罪禮、 如是爾使祭臺成潔可於其上行贖罪禮或作如是爾於祭臺上獻贖罪祭為祭臺行潔禮
結 43:21 以其為贖罪祭之犢、焚於聖所之外、在殿預定之處、
結 43:22 次日當取無殘疾之牡山羊、獻為贖罪祭、為祭臺行潔禮、與用犢行潔禮無異、
結 43:23 行潔禮已畢、當取無殘疾之牡犢一、無殘疾之牡綿羊一、
結 43:24 奉至主前、祭司撒之以鹽、 撒之以鹽原文作投鹽於其上獻於主為火焚祭、
結 43:25 歷七日、日獻牡山羊一、為贖罪祭、又獻無殘疾之牡犢一、無殘疾之牡綿羊一、
結 43:26 歷七日、為祭臺行潔禮以潔之、區別為聖、
結 43:27 七日既滿、八日而後、祭司當獻爾曹火焚祭、與爾曹平安祭於祭臺、我必悅納之、此乃主天主所言、
結 44:1 <h2>東門宜閉勿啟</h2> 其人遂導我返至聖所之外 院之東門、 或作其人遂導我返至外聖所向東之門其門閉、
結 44:2 主諭我曰、斯門宜閉勿啟、因主<u>以色列</u>之天主、曾入斯門、故當恆閉、不許人由之入、
<h2> 惟君可坐其內
</h2>
結 44:3 惟有君以其為君、可坐其內、在主前食餅、必由斯門之廊而入、亦必由斯道而出、
<h2> 嚴責<u>以色列</u>人污褻聖殿
</h2>
結 44:4 其人遂導我入北門、至殿前、我見主之榮光、充盈主殿、我遂面伏於地、
結 44:5 主諭我曰、人子、我以我殿之一切禮儀法度示爾、爾當專心悟會、以目觀察、以耳細聽、亦專心悟會殿之入處、及聖所一切出處、
結 44:6 當告<u>以色列</u>族忤逆者 或作當告悖逆之以色列族曰、主天主如是云、<u>以色列</u>族歟、爾所行可憎之事、當以為足矣、
結 44:7 彼異邦人、心不潔、身不潔、 身不潔或作身不受割禮下同爾導之入我聖所、以污褻我殿、爾雖為我獻祭、焚脂灑血、仍行諸可憎之事、背我盟約、
結 44:8 爾不守我付爾守之聖物、在我聖所、使他人代守我所定之職、
結 44:9 主天主如是云、心不潔、身不潔之異邦人、即凡在<u>以色列</u>人中之異邦人、不得入我聖所、
<h2> 拜偶像之<u>利未</u>人不容其供祭司職
</h2>
結 44:10 <u>以色列</u>人迷罔背我、 迷罔背我或作悖謬違棄我下同從其偶像之時、<u>利未</u>人亦背我、 亦背我或作亦違棄我則負罪愆、
結 44:11 必在我之聖所供 賤役、守殿之門、在殿中供 賤役、為民宰火焚祭及他祭之犧牲、立於民前以服事之、
結 44:12 主天主曰、<u>利未</u>人、曾於偶像前為民供役事、使<u>以色列</u>族陷於罪愆、故我發誓必罰之、使負罪愆、
結 44:13 不可 或作不許下同詣我前供祭司之職、不可在至聖所近我一切聖物、必因所作可憎之事、含羞抱愧、
結 44:14 惟使之守殿、在殿中供 賤役、作殿中凡所當作之工、
<h2> 惟<u>撒督</u>後裔可供祭司職
</h2>
結 44:15 惟<u>利未</u>人為祭司、屬<u>撒督</u>之子孫者、可詣前以奉事我、昔<u>以色列</u>族迷罔背我時、彼仍於我聖所公職、今可立於我前、獻脂與血於我、此乃主天主所言、
結 44:16 彼可入我之聖所、近我案前、以奉事我、守我所定之職、
<h2> 為祭司定例
</h2>
結 44:17 彼入內院之門、必衣細麻衣、在內院門、在殿中供職之時、勿衣毛衣、
結 44:18 首戴細麻布冠、腰服細麻布袴、勿服致汗之衣、 勿服致汗之衣或作衣之時不可有汗
結 44:19 將出至外院民集之處、必解供職時所服之衣、置之聖房、更衣他衣、勿衣聖衣而雜於民中、
結 44:20 勿薙首、勿長髮、惟修以翦、
結 44:21 凡祭司將入內院、不可飲酒、
結 44:22 嫠婦與被休之婦、勿娶為妻、必娶<u>以色列</u>族之處女、他祭司之嫠婦亦可娶、
結 44:23 當教我民、何為聖、何為俗、示之何為污、何為潔、
結 44:24 有訟事、彼當審鞫、 彼當審鞫原文作彼立以審鞫遵我法度而審鞫、在我諸節期、必守我律法禮儀、  禮儀或作典章亦守我諸安息日為聖日、
結 44:25 祭司勿近屍染污、惟為父母、子女、兄弟、未嫁之姊妹、始可染污、
結 44:26 成潔之後、再計七日、
結 44:27 復入聖所、入內院、以供職於聖所、當日必獻贖罪祭、此乃主天主所言、
結 44:28 祭司得此 祭品以為業、我即其業、在<u>以色列</u>族中、勿以地予祭司為恆產、我即其恆產、
結 44:29 可食素祭物、贖罪祭牲、贖愆祭牲、凡<u>以色列</u>所永獻之禮物、俱歸祭司、
結 44:30 凡所獻之初實、與爾所舉獻之禮物、俱歸祭司、爾所獻之初麥屑、亦當予祭司、則福必臨爾家、
結 44:31 凡禽獸、或自斃、或被攫噬者、祭司不可食、
結 45:1 <h2>歸聖殿之地分</h2> 爾掣籤分地為業、當其中以一區獻於主為聖、長二萬五千 竿、 竿或作尺下同廣一萬 竿、區內四周、俱為聖地、
結 45:2 其中有歸聖所之地、長五百 竿、廣五百 竿、四周維方、四周有五十尺、以為隙 隙或作郊地、
結 45:3 量度聖地、長二萬五千 竿、廣一萬 竿、聖所與至聖所、當在其中、
結 45:4 此為區分之聖地、歸於祭司、前來在聖所供職奉事主者、為建祭司宅第之處、及建聖所之聖地、 為建祭司宅第之處及建聖所之聖地或作為建聖所與祭司宅第之處
結 45:5 又有一區、長二萬五千 竿、廣一萬 竿、殿中供役之<u>利未</u>人、必得之為業、亦得 殿中庫房二十、
結 45:6 區分之聖地相向之所、當量一區、廣五千 竿、長二萬五千 竿、歸<u>以色列</u>全族、邑當建於此、 邑當建於此文作此乃屬邑之地
<h2> 歸城之地分
</h2>
結 45:7 附近所獻之聖地、及屬邑之地、二旁之地歸君、沿區分之聖地、與屬邑之地、西至西界、東至東界、其長沿其區分之地、自東界至西界、 其長沿其區分之地自東界至西界或作其長與區分之地自東界至西界相同
結 45:8 君在<u>以色列</u>人中、得此為業、免君再虐遇我民、當以其餘之地、予<u>以色列</u>族、循支派而分之、○
<h2> 為君定例
</h2>
結 45:9 主天主如是云、惟爾<u>以色列</u>諸君歟、爾當知足、 爾當知足或作爾曹當以所得之地為足勿復行 勿復行原文作當除強暴攘奪、當為義行善、勿復勒索我民、此乃主天主所言、
結 45:10 當用公平之權衡、公平之伊法、  伊法量穀麵之量器約六斗公平之罷特、  罷特量酒油之量器約容六十斤
結 45:11 伊法與罷特、其量同等、罷特為賀梅珥  賀梅珥量器量穀麵約六十斗量酒油約六百斤十分之一、伊法亦為賀梅珥十分之一、以賀梅珥之量為準、
結 45:12 二十季拉為一舍客勒、 一舍客勒約五錢二十舍客勒、二十五舍客勒、十五舍客勒、為 大小之彌拿、 或作二十季拉為一舍客勒二十舍客勒二十五舍客勒十五舍客勒合為一彌拿○
結 45:13 爾所當獻者如是、小麥一賀梅珥、獻伊法六分之一、麰麥一賀梅珥、獻伊法六分之一、
結 45:14 論及獻油之例、按油之罷特、油一柯珥、獻罷特十分之一、十罷特為 一柯珥、即一賀梅珥、蓋十罷特為一賀梅珥、
結 45:15 在<u>以色列</u>膏腴之牧場、二百羊中、獻一羔或為 與素 祭日獻之祭、或為火焚祭、或為平安祭、 獻一羔或為與素祭日獻之祭或為火焚祭或為平安祭或作獻一羔為禮物為火焚祭為平安祭為民贖罪、此乃主天主所言、
結 45:16 國之民眾、當以此 上言之禮物、納於<u>以色列</u>君、
結 45:17 凡節期、月朔、安息日、及<u>以色列</u>族大會之時、君必獻火焚祭、素祭、又奠酒、 或作君之本分即在節期安息日與以色列族一切節期獻火焚祭素祭奠酒彼須備贖罪祭牲、素祭物、火焚祭牲、平安祭牲、為<u>以色列</u>人贖罪、○
結 45:18 主天主如是云、正月朔、當取無殘疾之牡犢、以潔聖所、
結 45:19 祭司當取贖罪祭牲之血、塗於殿之門柱、祭臺 上層之四隅、及內院之門柱、
結 45:20 正月七日、亦當為彼因誤犯罪者、或因愚犯罪者、循此而行、 為之贖罪為殿行潔禮、
結 45:21 正月十四日、爾當守逾越節、守節期七日、當食無酵餅、
結 45:22 是日君當為己及國民獻牡犢一、為贖罪祭、
結 45:23 歷節期之七日、每日當獻於主無殘疾之牡犢七、牡綿羊七、為火焚祭、亦當日獻牡山羊一、為贖罪祭、
結 45:24 配獻之素祭、為各牡犢、獻細麵一伊法、為各牡綿羊、獻細麵一伊法、細麵一伊法、須加油一欣、  欣量酒油之量器約容六斤
結 45:25 七月十五日起、節期七日、亦當循此獻贖罪祭、火焚祭、配獻素祭、並加油、
結 46:1 <h2>君祭之例</h2> 主天主如是云、內院之東門、 東門原文作東向之門下同於操作之六日宜閉、惟安息日、朔日、方可啟之、
結 46:2 君自外而入、必由斯門之廊、立於門柱旁、祭司為獻火焚祭、及平安祭、遂拜於門閾而出、惟門不閉、迨暮乃閉、
結 46:3 安息日、朔日、國民必於其門際崇拜主、
結 46:4 安息日、君所當獻於主之火焚祭、即無殘疾之羔羊六、無殘疾之牡綿羊一、
結 46:5 配獻之素祭、為牡綿羊獻細麵一伊法、為諸羔羊隨力而獻、細麵一伊法、須加油一欣、
結 46:6 月朔、必獻牡犢一、羔羊六、牡綿羊一、俱須無殘疾、
結 46:7 為牡犢獻細麵一伊法、為牡綿羊獻細麵一伊法、配獻為素祭、為諸羔羊隨力而獻、細麵一伊法、須加油一欣、
結 46:8 君入時、必由門廊之道而入、亦必由此道而出、
<h2> 庶民崇拜主不可由所入之門而出必由相對之門而出
</h2>
結 46:9 節期、國民欲詣主前、凡由北門入以拜者、必由南門而出、由南門而入者、必由北門而出、不可由所入之門而出、必由相對之門而出、
結 46:10 君亦當在民中、民入、君偕入、民出、君偕出、
結 46:11 節期大會之時、配獻之素祭、為各牡犢獻細麵一伊法、為各牡綿羊獻細麵一伊法、為諸羔羊隨力而獻、細麵一伊法、須加油一欣、
結 46:12 如君樂意獻火焚祭、或平安祭於主、則當為之啟東門、遂獻火焚祭、平安祭、與安息日之獻祭無異、 獻畢乃出、出後則閉其門、
<h2> 論每晨須獻之常祭
</h2>
結 46:13 爾必日用未盈歲無殘疾之羔一、獻於主為火焚祭、必每晨獻之、
結 46:14 每晨亦配獻素祭、細麵一伊法六分之一、油一欣三分之一、調和細麵、為素祭獻於主、是為常獻之祭、永為定例、
結 46:15 每晨當獻羔羊與素祭及油、為常獻之火焚祭、○
<h2> 論君之地業
</h2>
結 46:16 主天主如是云、如君以地賜子、則可歸子、蓋地原屬君之地業、其子終嗣之為恆產、
結 46:17 如君以地賜臣僕、則歸臣僕、至於禧年仍歸君、君之地業、必歸其子、
結 46:18 君不可虐取民業、佔據民地、必以己地賜子為業、免我民各失其業而散、○
<h2> 見烹祭肉之小院
</h2>
結 46:19 其人遂導我由門旁之側門而入、至祭司北向之聖房、見其後西向有一所、
結 46:20 遂告我曰、此處祭司當烹贖愆祭牲之肉、贖罪祭牲之肉、並炊素祭物、以免聖物攜至外院、近於民眾、
結 46:21 遂導我至外院、使我行院之四隅、見每隅有一小院、
結 46:22 院四隅之小院、四周有墻、長四十 尺、廣三十 尺、四隅之小院、其度維一、
結 46:23 四小院、每院四周有廊房、廊房內有烹飪之所、
結 46:24 其人告我曰、此烹飪之所、民獻祭時、聖殿之供役者、烹肉於此、
結 47:1 <h2>見水流於殿側</h2> 其人復導我至殿門、殿面東向、見殿 門閾下、有水出流於東、由殿之右旁、祭臺之南而下流、 或作此後其人導我返至殿門殿面東向見自向東之門閾下有水流出流至殿右自祭臺之南而下流
結 47:2 遂導我出北門、在外使我由向東之道、轉至外門、 其門東向、見水流於右、
結 47:3 其人執繩、往東、量千尺、導我涉水、其水沒 沒或作至下同踝、
結 47:4 又量千尺、導我涉水、其水沒膝、再量千尺、導我涉水、其水沒腰、
結 47:5 又量千尺、其水成河、我不得涉、水勢漲起、惟可游泳、水已成河、不能涉焉、
<h2> 水之利用
</h2>
結 47:6 遂告我曰、人子、爾見此乎、遂導我歸河濱、
結 47:7 既歸、見河濱左右、有樹極多、
結 47:8 其人告我曰、此水流往東境、下至曠野、 曠野或作亞拉巴入 鹽海、水自殿出、一入 鹽海、水即變甘、
結 47:9 河流所至、一切動物、俱必得生、且有魚甚眾、其水所至、水即變甘、河流所至、百物必生、
結 47:10 必有漁人、漁於其濱、自<u>隱基底</u>至<u>隱以革蓮</u>、為張網之處、所得之魚、凡類俱備、其魚甚眾、如漁之於大海中、 其魚甚眾如漁之於大海中或作如大海之魚甚眾
結 47:11 惟其濱下、淤泥諸澤、仍鹵不變、 仍鹵不變或作水不變甘留為出鹽之所、
結 47:12 河濱左右、生各類結果之樹、其葉不雕、其果不盡、月結新果、 月結新果或作每月必有果熟因水出於聖所、果可以為食、葉可以為藥、 果可以為食葉可以為藥或作其果可以食用其葉可以治病○
<h2> <u>以色列</u>地之四界
</h2>
結 47:13 主天主如是云、爾得斯地、循<u>以色列</u>十二支派、其界如是、 或作主天主如是云爾曹以地分予以色列十二支派其界如是<u>約瑟</u> 之後裔、必得二分、
結 47:14 昔我發誓、以斯地賜爾列祖、爾得之為業、必彼此均分、
結 47:15 地之四界如是、北界自大海、由<u>希得倫</u>至<u>西達</u>、
結 47:16 <u>哈末</u>、<u>比羅他</u>、<u>大瑪色</u>與<u>哈末</u>交界間之<u>西伯連</u>、近<u>浩蘭</u>界之<u>哈撒哈底干</u>、 哈撒哈底干或作中哈撒
結 47:17 如是北界自海至<u>哈撒以楠</u>、至<u>大瑪色</u>之界以北、此以北為<u>哈末</u>界、 此以北為哈末界或作又至哈末界以北此乃北界、
結 47:18 東界自<u>浩蘭</u>、過<u>大瑪色</u>地、過<u>基列</u>地、至沿<u>以色列</u>地之<u>約但</u>河、自 北界下至東海、 自北界下至東海或作直至東海此乃東界、
結 47:19 南界自<u>他瑪珥</u>、及<u>迦叠</u>之<u>米利巴</u>水沿、 <u>伊及</u>溪至大海、此乃南界、
結 47:20 西界即大海、自 南界至<u>哈末</u>相向之地、此乃西界、
<h2> 當掣籤分地
</h2>
結 47:21 爾必均分斯地、循<u>以色列</u>諸支派、
結 47:22 當掣籤分地予爾民、亦分予旅於爾中生子之異邦人、爾當視為與<u>以色列</u>本族之人無異、必在爾<u>以色列</u>諸支派中、得地為業、
結 47:23 異邦人旅於何支派、爾必於何支派、以地予之為業、此乃主天主所言、
結 48:1 <h2>十二支派所得之業</h2> 諸支派按名所當得之業如此、自北界盡處、由<u>希得倫</u>之路往<u>哈末</u>、至<u>哈撒以楠</u>、近<u>大瑪色</u>界、北向<u>哈末</u>境、自東以西至海為極、為<u>但</u>所得之一區、
結 48:2 附<u>但</u>之界、自東至西、為<u>亞設</u>所得之一區、
結 48:3 附<u>亞設</u>界、自東至西、為<u>拿弗他利</u>所得之一區、
結 48:4 附<u>拿弗他利</u>界、自東至西、為<u>瑪拿西</u>所得之一區、
結 48:5 附<u>瑪拿西</u>界、自東至西、為<u>以法蓮</u>所得之一區、
結 48:6 附<u>以法蓮</u>界、自東至西、為<u>流便</u>所得之一區、
結 48:7 附<u>流便</u>界、自東至西、為<u>猶大</u>所得之一區、
<h2> 當獻之地
</h2>
結 48:8 附<u>猶大</u>界、自東至西、為爾所當獻之地、廣二萬五千 竿、長如他區、自東至西、聖所在其中、
<h2> 歸祭司之地中有聖殿
</h2>
結 48:9 為主所當獻之地、長二萬五千 竿、廣一萬 竿、
結 48:10 此所獻之聖地、歸於祭司、北長二萬五千 竿、西廣一萬 竿、東廣一萬 竿、南長二萬五千 竿、主之聖所在其中、
結 48:11 昔<u>以色列</u>人迷罔 迷罔或作悖謬妄為、<u>利未</u>人亦然、惟<u>撒督</u>之子孫為祭司、區別為聖者、不效其尤、仍供我所命之職、
結 48:12 故此地必歸之、蓋於所獻之地中、獻此地歸於祭司、為至聖之域、附近<u>利未</u>人所得之地、
結 48:13 <u>利未</u>人之地、沿祭司之界、長二萬五千 竿、廣一萬 竿、
結 48:14 此地不可鬻、不可易、其土產之初實、不可歸他人、 不可歸他人或作亦不可鬻蓋為聖地歸於主、
<h2> 歸城之地
</h2>
結 48:15 所餘一區、長二萬五千 竿、廣五千 竿、可為俗地、建邑以居、又為郊地、邑必在其中、
結 48:16 其量如是、北四千五百 竿、南四千五百 竿、東四千五百 竿、西四千五百 竿、
結 48:17 邑郊、北二百五十 竿、南二百五十 竿、東二百五十 竿、西二百五十 竿、
結 48:18 附獻為聖區之餘地、東一萬 竿、西一萬 竿、其土所產、歸邑中供役事之人食用、
結 48:19 邑中供役事者、必自<u>以色列</u>眾支派中選之、
結 48:20 所獻之地、聖地與屬邑之地、共長二萬五千 竿、廣二萬五千 竿、四面維方、
<h2> 歸君之地中有聖地與聖殿
</h2>
結 48:21 聖區與邑地、二旁之餘地歸於君、東二萬五千 竿、西二萬五千 竿、君所得之地、與所獻之聖區相向、所獻之聖地與聖所在其中、
結 48:22 <u>利未</u>人之業及歸邑之地、在屬君之地間、歸君之地、在<u>猶大</u>界、及<u>便雅憫</u>界之中、
結 48:23 其餘支派 所得如是、自東至西、為<u>便雅憫</u>所得之一區、
結 48:24 附<u>便雅憫</u>界、自東至西、為<u>西緬</u>所得之一區、
結 48:25 附<u>西緬</u>界、自東至西、為<u>以薩迦</u>所得之一區、
結 48:26 附<u>以薩迦</u>界、自東至西、為<u>西布倫</u>所得之一區、
結 48:27 附<u>西布倫</u>界、自東至西、為<u>迦得</u>所得之一區、
結 48:28 <u>迦得</u>之界在南方、自<u>他瑪珥</u>至<u>迦叠</u>之<u>米利巴</u>水、沿 <u>伊及</u>溪至大海、
結 48:29 主天主曰、此乃爾當掣籤而分之地、分予<u>以色列</u>諸支派為業、各所得之地分 各所得之地分或作分法如是、
結 48:30 邑之出所 出所即門如是、  或作邑之局量如左邑之北方、四千五百 竿、
<h2> 城之門與城之局量
</h2>
結 48:31 邑門循<u>以色列</u>支派之名、北向有三門、一<u>流便</u>門、一<u>猶大</u>門、一<u>利未</u>門、
結 48:32 邑之東方、四千五百 竿、有三門、一<u>約瑟</u>門、一<u>便雅憫</u>門、一<u>但</u>門、
結 48:33 邑之南方、四千五百 竿、有三門、一<u>西緬</u>門、一<u>以薩迦</u>門、一<u>西布倫</u>門、
結 48:34 邑之西方、四千五百 竿、有三門、一<u>迦得</u>門、一<u>亞設</u>門、一<u>拿弗他利</u>門、
結 48:35 邑四周一萬八千 竿、是日以後、邑必稱為主駐蹕之所、
但 1:1 <h2><u>巴比倫</u>王<u>尼布甲尼撒</u>勝<u>猶大</u>王<u>約雅敬</u></h2> <u>猶大</u>王<u>約雅敬</u>三年、<u>巴比倫</u>王<u>尼布甲尼撒</u>至<u>耶路撒冷</u>、環而攻之、
但 1:2 主以<u>猶大</u>王<u>約雅敬</u>與天主殿中器皿之一分、付於其手、乃攜至<u>示拿</u>地、入其神之廟中、遂藏器皿於其神廟之府庫、
<h2> <u>亞施毘拿</u>選<u>猶大</u>宗室數美少年欲使侍於王前其內有<u>但以理</u> <u>哈拿尼亞</u> <u>米沙利</u> <u>亞薩利亞</u>四人
</h2>
但 1:3 王諭宦官長<u>亞施毘拿</u>、在<u>以色列</u>王宗室中、及世家 世家或作大員子弟中、
但 1:4 選少者數人、皆須無瑕疵、相貌俊美、通達各學各術、知識具備、可侍立於王宮者、當教之以<u>迦勒底</u>之文詞言語、
但 1:5 王命日供之以王所用之膳、所飲之酒、養之三年、後使之侍立於王前、
但 1:6 中有<u>猶大</u>族 四人、 名<u>但以理</u>、<u>哈拿尼亞</u>、<u>米沙利</u>、<u>亞薩利亞</u>、
但 1:7 宦官長為之改名、稱<u>但以理</u>曰<u>伯提沙撒</u>、稱<u>哈拿尼亞</u>曰<u>沙得拉</u>、稱<u>米沙利</u>曰<u>米煞</u>、稱<u>亞薩利亞</u>曰<u>亞伯尼歌</u>、
<h2> 彼弗欲用王酒膳第食素面容轉豐
</h2>
但 1:8 <u>但以理</u>立志、不以王膳王酒自污、遂求宦官長、容其不食王膳、不飲王酒、 不食王膳不飲王酒原文作不自污
但 1:9 天主使<u>但以理</u>蒙恩惠、受憐憫、在宦官長前、
但 1:10 宦官長告<u>但以理</u>曰、我畏我主王、彼已命定爾飲食、如見爾面容瘦弱、不及爾同伴少者、則必使我首難保於王前、
但 1:11 宦官長曾使<u>米利沙</u> 米利沙或作膳夫下同統理<u>但以理</u>、<u>哈拿尼亞</u>、<u>米沙利</u>、<u>亞薩利亞</u>、 統理但以理哈拿尼亞米沙利亞薩利亞或作理但以理哈拿尼亞米沙利亞薩利亞之飲食<u>但以理</u>謂之曰、
但 1:12 求試僕等十日、姑予我疏食水飲、
但 1:13 後觀我容、較食王膳少者之容如何、則以所見而待僕等可也、
但 1:14 乃許之此事、試之十日、
但 1:15 過十日、見其容較食王膳之一切少者、尤為豐美健壯、
但 1:16 <u>米利沙</u>乃去 去或作撤為彼所定之膳、及所當飲之酒、予以疏食、
但 1:17 此四少者、天主賜之以智慧明哲、通達各書各術、<u>但以理</u>又備知諸默示、諸夢兆、
但 1:18 <u>尼布甲尼撒</u>王預定日期、引四少者 少者原文作彼詣己前、其期既屆、宦官長引之詣王前、
但 1:19 王與之言、見眾少者中、無人可比<u>但以理</u>、<u>哈拿尼亞</u>、<u>米沙利</u>、<u>亞薩利亞</u>、於是侍立於王前、
但 1:20 王以諸事問之、則知其智慧明哲、愈於通國之博士術士、且愈十倍、 或作王以諸學眾理考問之見彼較通國之博士術士勝於十倍
但 1:21 至<u>古列</u>王元年、<u>但以理</u>猶存於世、 猶存於世或作猶在巴比倫
但 2:1 <h2><u>尼布甲尼撒</u>王得夢而忘乃迫令術士告之</h2> <u>尼布甲尼撒</u>為王第二年、<u>尼布甲尼撒</u>獲夢、中心憂疑 憂疑或作煩亂下同不得寢、
但 2:2 王命召諸博士、術士、巫覡、及<u>迦勒底</u>人、欲彼以王所夢者示王、咸來立於王前、
但 2:3 王告之曰、我獲一夢、中心憂疑、欲知所夢者為何、
但 2:4 <u>迦勒底</u>人以<u>亞蘭</u>言、奏告王曰、願王萬歲、請以夢告僕等、僕等則示其兆、 僕等則示其兆或作僕等則解之下同
但 2:5 王曰、我命已定、 我命已定或作其夢我已忘矣下同如爾不以夢與夢兆告我、必剖爾身、使爾宅第變為糞場、
但 2:6 如以夢與夢兆告我、必得大賞賚、大尊榮、今以夢與夢兆告我、
但 2:7 眾復奏王曰、請以夢告僕等、僕等則示其兆、
但 2:8 王曰、我誠知爾故為延遲、蓋爾知我命已定、
但 2:9 如爾不以夢告我、惟有一法以處爾、爾故備妄誕之言以欺我、欲待時勢更變、爾當以夢告我、則我知爾能示我其兆、 示我其兆或作為我解之
<h2> 術士回奏弗能王怒擬以死罪
</h2>
但 2:10 <u>迦勒底</u>人對王曰、王所問、天下無有能示者、從未有君王侯伯、掌權者、以如此問博士、術士、<u>迦勒底</u>人者也、
但 2:11 王所問者甚難、除神明、不與世人同居者、無人能告王、
但 2:12 王聞此大怒、命人以<u>巴比倫</u>諸哲士、 哲士或作有學術者下同盡行誅殺、
但 2:13 王命已出、將殺哲士、遍索<u>但以理</u>及其同儕、亦欲殺之、
但 2:14 王之侍衛長<u>亞畧</u>出、欲殺<u>巴比倫</u>諸哲士、<u>但以理</u>以哲言慧語與之言、
但 2:15 問王之侍衛長<u>亞畧</u>曰、王降如是嚴酷之令何故、 王降如是嚴酷之令何故或作王命孔亟何故<u>亞畧</u>以情由告<u>但以理</u>、
<h2> <u>但以理</u>求緩其限乃禱主蒙主默示得知王之夢與兆
</h2>
但 2:16 <u>但以理</u>入、求王與限期、 與限期或作緩其期則可以夢兆示於王、
但 2:17 <u>但以理</u>歸寓所、以斯事告同儕、<u>哈拿尼亞</u>、<u>米沙利</u>、<u>亞薩利亞</u>、
但 2:18 欲其求天上之天主施憐憫、默示此奧秘、以免<u>但以理</u>與同儕、及<u>巴比倫</u>其餘之哲士、同就誅戮、
但 2:19 時<u>但以理</u>在夜間異象中、蒙默示此奧秘、遂祝謝天上之天主、
但 2:20 曰、天主智能具備、當頌美其名、永世靡暨、 或作但以理曰智慧權能皆屬天主天主之名當讚美直至永遠
但 2:21 主更變時序世代、廢王立王、以智慧賜智慧者、以知識賜明哲人、
但 2:22 以深奧隱秘之事示人、通悉暗中所有、光明與主偕居、
<h2> 祝謝主
</h2>
但 2:23 我祝謝頌美列祖之天主、賜我智能、允我所求、以王所問者示我、 或作我列祖之天主歟我祝謝頌美主因主以智慧才能賜我允我之禱告以王所問之事示我
<h2> 求見王面奏告夢兆
</h2>
但 2:24 <u>但以理</u>遂往見<u>亞畧</u>、王所命殺<u>巴比倫</u>諸哲士者、謂之曰、勿殺<u>巴比倫</u>之哲士、引我至王前、我必以夢兆告王、
但 2:25 <u>亞畧</u>急引<u>但以理</u>於王前、奏曰、我在被擄之<u>猶大</u>民中、得一人、能以夢兆告王、
但 2:26 王問稱<u>伯提沙撒</u>之<u>但以理</u>曰、我所作之夢、與其兆、爾能示我乎、
但 2:27 <u>但以理</u>對曰、王所問之奧秘、非哲士、術士、博士、星士、所能告王者、
但 2:28 惟天上有天主、能顯示奧秘、以末日必有之事、示<u>尼布甲尼撒</u>王、今王之夢、寢於床所見之異象乃此、 今王之夢寢於床所見之異象乃此或作今我以王作之夢王寢於床時所想見之異象告王
但 2:29 王寢於床時、思念將來之事、顯示奧秘之主、以後必有之事示王、
但 2:30 此奧秘顯示於我、非為我較天下人有智慧、乃為以夢兆示王、使王憶及心觀之異象、 使王憶及心觀之異象或作俾王得知王心之思念
<h2> 述王夢於王前
</h2>
但 2:31 王見巨像、斯像甚高、極其輝煌、立於王前、其狀甚可畏懼、
但 2:32 像首為兼金、胸與臂為銀、腹與腰為銅、
但 2:33 其股為鐵、其足半鐵半泥、
但 2:34 又見一石非 人手所鑿、擊像半鐵半泥之足而碎之、
但 2:35 時鐵、泥、銅、銀、金、俱碎、若夏日穀場之糠秕、被風飄揚、無處可尋、擊像之石、變成大山、遍盈天下、
<h2> 圓解夢兆
</h2>
但 2:36 夢若是、今以其兆告王、
但 2:37 王為諸王之王、天上之天主、賜王以國、以權、以能、以榮、
但 2:38 居各地之人民、野獸、飛鳥、主使咸歸王掌握、 主使咸歸王掌握或作主皆付於王手使王統轄一切、金首即王也、
但 2:39 在王以後又興一國、惟次於王、 惟次於王或作較王微小其後又有一國、即第三國、若銅、統轄天下、
但 2:40 其後又有一國、即第四國、剛強若鐵、鐵能破百物而碎之、其國將破眾國而碎之、如鐵之破百物、
但 2:41 王見足與足指、半陶人之泥、半鐵、其國必分晰、王見鐵雜於泥、其國亦 亦或作尚有鐵之力、
但 2:42 足指半鐵半泥、其國亦半強半弱、
但 2:43 王見鐵與泥相雜、其國之人、必與天下各類人相雜、彼此不合、猶鐵不與泥合、
但 2:44 當彼列王之時、天上之天主、更立一國永遠不敗、其國不為他民所得、必毀而滅彼諸國、恆存不廢、
但 2:45 此即王所見之石、由山出、非人 手所鑿、碎彼鐵、銅、泥、銀、金、至大 至大或作全能之天主、以將來必有之事示王、其夢如此、其兆確實、
但 2:46 時<u>尼布甲尼撒</u>王俯伏拜<u>但以理</u>、命獻祭焚香、以崇奉之、
但 2:47 告<u>但以理</u>曰、爾天主顯露隱微、使爾能示此奧秘、誠為諸神之主、諸王之主、
<h2> 王尊崇<u>但以理</u>優加寵賚賜以高爵
</h2>
但 2:48 於是王尊崇<u>但以理</u>、加以重賚、立為<u>巴比倫</u>全州之方伯、為<u>巴比倫</u>諸哲士長、
但 2:49 <u>但以理</u>求王、使<u>沙得拉</u>、<u>米煞</u>、<u>亞伯尼歌</u>、分治<u>巴比倫</u>州之事、<u>但以理</u>恆在王宮、 恆在王宮或作待命御門
但 3:1 <h2><u>尼布甲尼撒</u>王立巨金像於<u>杜拉</u>平原命國人叩拜之</h2> <u>尼布甲尼撒</u>王作一金像、高六十尺、 尺原文作肘因古以肘為度下同廣六尺、立於<u>巴比倫</u>州<u>杜拉</u>平原、
但 3:2 <u>尼布甲尼撒</u>王遣人召諸方伯、大員、牧伯、 牧伯或作州牧下同刑官、庫官、謀士、 謀士或作諳法之師下同士師、及諸邑宰 邑宰或作有司下同俱至、欲為<u>尼布甲尼撒</u>王所立之像、行告成禮、
但 3:3 於是方伯、大員、牧伯、刑官、庫官、謀士、士師、及諸邑宰咸至、將為<u>尼布甲尼撒</u>王所立之像、行告成禮、俱立於<u>尼布甲尼撒</u>所立之像前、
但 3:4 遒人 遒人或作宣令者大聲呼曰、諸民、諸國、諸族、告爾有命、
但 3:5 爾聞角、笛、琵琶、琴瑟、簫、笙、及諸 他類樂器之音、即當俯伏崇拜<u>尼布甲尼撒</u>所立之金像、
但 3:6 凡不俯伏崇拜者、即時投於炎烈之火窰中、
但 3:7 故諸民、諸國、諸族、一聽角、笛、琵琶、琴瑟、簫、 笙、及諸 他類樂器之音、咸俯伏崇拜<u>尼布甲尼撒</u>王所立之金像、
<h2> <u>迦勒底</u>人控<u>沙得拉米煞亞伯尼歌</u>不遵命不崇拜金像
</h2>
但 3:8 惟時有<u>迦勒底</u>人趨前、控告<u>猶大</u>人、
但 3:9 奏<u>尼布甲尼撒</u>王曰、願王萬歲、
但 3:10 王曾降旨云、凡聞角、笛、琵琶、琴瑟、簫、笙、及諸 他類樂器之音、當俯伏崇拜金像、
但 3:11 凡不俯伏崇拜者、必投於炎烈之火窰中、
但 3:12 今有<u>猶大</u>人、<u>沙得拉</u>、<u>米煞</u>、<u>亞伯尼歌</u>、王所使治理<u>巴比倫</u>州事務者、不遵王命、不事王之神、不拜王所立之金像、
<h2> 三人至王前王威喝之三人堅言決弗拜偶像
</h2>
但 3:13 當時<u>尼布甲尼撒</u>王震怒甚烈、命曳<u>沙得拉</u>、<u>米煞</u>、<u>亞伯尼歌</u>至、遂曳三人至王前、
但 3:14 <u>尼布甲尼撒</u>問之曰、<u>沙得拉</u>、<u>米煞</u>、<u>亞伯尼歌</u>、爾曹不事我之神、不拜我所立之金像、故意乎、
但 3:15 今爾曹再聽角、笛、琵琶、琴瑟、簫、笙、及 他類樂器之音、若俯伏崇拜我所作之像猶可、若不崇拜、即時投於炎烈之火窰中、視有何神、能救爾曹脫於我手、
但 3:16 <u>沙得拉</u>、<u>米煞</u>、<u>亞伯尼歌</u>、對王曰、<u>尼布甲尼撒</u>歟、王此言我儕不必答之、 或作沙得拉米煞亞伯尼歌對尼布甲尼撒王曰論及斯事我儕不必答王
但 3:17 有我所事之天主、能救我於炎烈之火窰、脫我於王手、
但 3:18 即不然、王亦當知我儕不事王之神、不拜王所立之金像、
<h2> 王怒命投三人於火窰主救護三人於火中毫無傷損
</h2>
但 3:19 <u>尼布甲尼撒</u>聞此、忿怒盈懷、向<u>沙得拉</u>、<u>米煞</u>、<u>亞伯尼歌</u>、面容變色、命人爇窰、較常烈加七倍、
但 3:20 命軍中壯士、束縛<u>沙得拉</u>、<u>米煞</u>、<u>亞伯尼歌</u>、投於炎烈之火窰中、
但 3:21 三人被縛、衣袴、內袍、外衣、與別衣、投於炎烈之火窰中、 或作此三人戴冠衣袴內袍外衣被縛投於炎烈之火窰中
但 3:22 緣王命甚急、又緣火窰倍烈、擲<u>沙得拉</u>、<u>米煞</u>、<u>亞伯尼歌</u>之人、反為火炎所燬、
但 3:23 <u>沙得拉</u>、<u>米煞</u>、<u>亞伯尼歌</u>三人被縛、墮於火窰中、
但 3:24 時<u>尼布甲尼撒</u>王驚駭驟起、謂諸議士曰、我儕縛而投於火者、非三人乎、對王曰、王歟、是三人、
<h2> <u>尼布甲尼撒</u>王見此異跡乃誠信稱讚主
</h2>
但 3:25 王曰、今我見四人游行於火中、不縛不傷、其一貌若神子、
但 3:26 <u>尼布甲尼撒</u>遂近窰門、曰、<u>沙得拉</u>、<u>米煞</u>、<u>亞伯尼歌</u>、至上天主之僕可出、於是<u>沙得拉</u>、<u>米煞</u>、<u>亞伯尼歌</u>、俱從火出、
但 3:27 諸方伯、大員、牧伯與王之議士咸集、觀斯三人、火未傷其身、首髮不焦、衣不變色、火燎之臭、亦未之有、
但 3:28 <u>尼布甲尼撒</u>遂曰、當頌美<u>沙得拉</u>、<u>米煞</u>、<u>亞伯尼歌</u>之天主、因遣其使者救賴之之僕、彼能舍身、不遵王命、在其天主外、不拜他神、 或作尼布甲尼撒曰沙得拉米煞亞伯尼歌舍身不遵王命在彼之天主以外不拜他神彼之天主當讚美因遣使者救賴之之僕
但 3:29 我今頒詔命、諸民、諸國、諸族、凡以言褻瀆<u>沙得拉</u>、<u>米煞</u>、<u>亞伯尼歌</u>之天主、必剖其身、使其宅第變為糞場、蓋無他神、能救人若此、
但 3:30 於是王舉<u>沙得拉</u>、<u>米煞</u>、<u>亞伯尼歌</u>、居顯爵於<u>巴比倫</u>州、
但 4:1 <h2><u>尼布甲尼撒</u>王自言得夢術士弗能解之</h2> <u>尼布甲尼撒</u>王頒詔天下各民、各國、各族、曰、願爾曹大享平康、
但 4:2 至上之天主、所施於我之異跡奇事、我樂以宣之、
但 4:3 大哉其異跡、盛哉其奇事、 或作其異跡何其大其奇事何其盛其國乃永遠之國、其權至於世世、○
但 4:4 我<u>尼布甲尼撒</u>安處我宮、康樂在己殿、
但 4:5 忽得一夢、使我畏懼、我寢於床、因思見異像、使我惶恐、 惶恐或作惶擾下同
但 4:6 遂命召<u>巴比倫</u>諸哲士、咸詣我前、欲彼以夢兆告我、 欲彼以夢兆告我或作使彼為我解夢
但 4:7 於是博士、術士、<u>迦勒底</u>人、星士、咸集、我告以所夢、彼不能示我其兆、 示我其兆或作為我解之
<h2> 以夢述於<u>但以理</u>
</h2>
但 4:8 既而<u>但以理</u>至我前、彼循我所敬之神名、稱<u>伯提沙撒</u>、素為聖神明之神所感、我遂以夢告之曰、
但 4:9 博士長<u>伯提沙撒</u>歟、我知爾素為聖神明之神所感、凡奧秘之事、爾無不明晰、今我得夢、爾解其兆、 爾解其兆或作爾為我解之
但 4:10 我寢於床、所見之異象如是、見樹植於地之當中、樹甚崇高、
但 4:11 樹大 大或作長而堅剛、高及於天、至地極可見、
但 4:12 其葉榮茂、其果甚多、足飼眾生、野獸伏其蔭下、空中飛鳥棲其枝上、凡有血氣者、由之得食、
但 4:13 我寢於床、所見之異象中、又見守護之聖者、 聖者或作聖天使下同自天而降、
但 4:14 大聲呼曰、伐其樹、斫其枝、摧其葉、散其果、使獸不再伏其蔭下、鳥不復棲其枝上、
但 4:15 惟其根株仍留於地、以銅索鐵索、繫於田野之草中、為天降之露所濕、與野獸同食以草、
但 4:16 使其心變、不似人心、予以獸心、如此歷七期、
但 4:17 此由守者所定、由聖者所決、使天下人知至上者、主掌人間之國、隨意以國賜人、亦能以人間卑微者立為國主、
但 4:18 此乃我<u>尼布甲尼撒</u>王所得之夢、爾<u>伯提沙撒</u>當解其兆、 當解其兆或作當為我解之我國中諸哲士、不能示我其兆、 不能示我其兆或作不能為我解之惟爾必能、蓋爾素為聖神明之神所感也、
但 4:19 稱<u>伯提沙撒</u>之<u>但以理</u>、 一聞我言、驚訝片時、中心惶恐、 我<u>尼布甲尼撒</u>王曰、<u>伯提沙撒</u>、勿為夢與夢兆惶恐、<u>伯提沙撒</u>曰、我主、願其夢應於王之仇、願其兆驗 驗或作臨於王之敵、
<h2> <u>但以理</u>遂解其夢
</h2>
但 4:20 王所見之樹、大 大或作長而堅剛、高及於天、至地極可見、
但 4:21 其葉榮茂、其果甚多、足飼眾生、野獸伏其 蔭下、空中飛鳥棲其枝上、
但 4:22 王歟、斯樹即王、王大 大或作長而堅剛、盛大及天、權柄直至地極、
但 4:23 王見守護之聖者自天而降云、伐其樹而毀之、惟其根株仍留於地、以銅索鐵索、繫於田野之草中、為天降之露所濕、與野獸同食以草、如此歷七期、
但 4:24 我主我王、夢兆若是、必應於王身、為至上者所命定、
但 4:25 人將逐王不與人偕居、 不與人偕居或作離於人下同使王與野獸同居、食草若牛、為天降之露所濕、如此歷七期、使王知至上者、主掌人間之國、隨意以國賜人、
但 4:26 王於夢中聞其命留樹之根株、 其意指王、若王覺悟、知權自天操、則國仍復於王、
但 4:27 故請王容我諫勸、王當行義以贖罪、矜恤貧乏以贖愆、庶幾恆久綏安、
但 4:28 此諸事俱為 我<u>尼布甲尼撒</u>王所遇、
<h2> 夢兆果驗於<u>尼布甲尼撒</u>王本身
</h2>
但 4:29 越十二月、 一日我 <u>尼布甲尼撒</u>王遊於<u>巴比倫</u>王宮、
但 4:30 我<u>尼布甲尼撒</u>王曰、此<u>巴比倫</u>大城、非我用大能建為王都、以顯我榮者乎、
但 4:31 我<u>尼布甲尼撒</u>王口中言未竟、自天有聲曰、<u>尼布甲尼撒</u>王、告爾有命、爾將失國、
但 4:32 眾必逐爾不與人偕居、使與野獸同居、食草若牛、如此歷七期、使爾知至上者、主掌人間之國、隨意以國賜人、
但 4:33 即時此言應於 我<u>尼布甲尼撒</u>王之身、被逐不與人偕居、食草若牛、為天降之露所濕、首髮長若鷹毛、指甲長若鳥爪、
但 4:34 時日已滿、我<u>尼布甲尼撒</u>舉目仰天、靈性 靈性或作靈慧下同復歸於我、遂祝謝至上者、讚揚頌美永生者、其權永世恆存、其國至於世世、
但 4:35 世間萬民、視若虛無、天上萬軍、世上萬民、隨意而待、無能禦之、無能詰之曰、爾何為、
但 4:36 是時靈性復歸於我、國榮、尊貴、光耀、亦悉復歸於我、我之議士、大臣、再來朝我、復得我國、威勢益增、
但 4:37 故我<u>尼布甲尼撒</u>讚美稱謝頌揚天上之大主宰、其所為者最誠實、其道至公義、惟行動驕傲者、天主使之卑微、
但 5:1 <h2><u>伯沙撒</u>王設筵縱飲命取昔<u>尼布甲尼撒</u>王從<u>耶路撒冷</u>取來之金銀聖器用以飲酒</h2> <u>伯沙撒</u>王設盛筵、宴其大臣一千人、在其千人前飲酒、
但 5:2 <u>伯沙撒</u>王飲至半酣、命人將其父 父或作祖<u>尼布甲尼撒</u>、自<u>耶路撒冷</u>之殿中、所取 取或作掠出下同之金銀器皿、攜之至、使王與大臣妃嬪、以之飲酒、
但 5:3 於是以其金銀器皿、自<u>耶路撒冷</u>天主之殿中所取者、攜之至、王與大臣及妃嬪、遂以之飲酒、
但 5:4 眾飲酒、讚美金銀銅鐵木石 所造諸神、
<h2> 忽見有手書字於壁王甚驚惶召集術士為之讀文解義乃竟無能者
</h2>
但 5:5 惟時忽有人手之指顯現、書文字於王宮粉壁、燈臺相向之所、王見其書文字之手、
但 5:6 則愕然變色、中心惶恐悚懼、腰弱若骨脫節、兩膝戰慄、彼此相擊、
但 5:7 王大聲命召諸術士、<u>迦勒底</u>人、星士咸至、王告<u>巴比倫</u>哲士曰、有能讀斯文字、解其意以示我者、則必身衣紫 紫或作絳下同袍、項垂金索、治理我國、位居第三、 治理我國位居第三或作治理我國三分之一下同
但 5:8 王之諸哲士入、俱不能讀文字、解意以示王、
但 5:9 故<u>伯沙撒</u>王甚惶恐、面容變色、大臣驚駭、
<h2> 母后稱舉<u>但以理</u>王遂召之
</h2>
但 5:10 太后聞王與大臣所遇之事、 或作太后聞王與大臣之言乃入宴宮、謂王曰、願王萬歲、毋庸心惶、毋庸變色、
但 5:11 爾國中有一人、素為聖神明之神所感、爾父 爾父或作爾祖下同之時、人謂其具聰明頴悟、智慧與神明之智慧無異、爾父<u>尼布甲尼撒</u>王立之為博士、術士、<u>迦勒底</u>人、星士之長、
但 5:12 其名<u>但以理</u>、 <u>尼布甲尼撒</u>王稱之曰<u>伯提沙撒</u>、心靈性敏、有知識、具聰明、解夢兆、明隱語、釋奧義、 釋奧義或作能分辨難解之奧義下同今可召之至、必能解其 文字之意、
但 5:13 於是<u>但以理</u>召至王前、王謂之曰、昔我父王 父王或作祖王自<u>猶大</u>地、遷移<u>猶大</u>民至此、爾即其中之<u>但以理</u>乎、
但 5:14 我聞爾素為神明之神所感、聰明頴悟、智慧俱備、
但 5:15 今諸哲士與術士、俱召入我前、使讀此文字、解意以示我、咸不能焉、
但 5:16 我聞爾善解說、釋奧義、爾若能讀此文字、解其意以示我、則必身衣紫袍、項垂金索、治理我國、位居第三、
但 5:17 當時<u>但以理</u>奏王曰、王所欲賜者、仍可歸王、王之賞賚、可畀他人、我仍為王讀此文字、解其意以示王、
<h2> <u>但以理</u>諫王驕縱心志崇拜偶像
</h2>
但 5:18 王歟、至上之天主、以國威尊榮、賜爾父<u>尼布甲尼撒</u>、
但 5:19 因天主賜之威權、各民、各國、各族、戰慄恐懼於其前、彼隨意生殺、隨意升降、
但 5:20 既心驕氣傲、剛愎自用、乃黜王位、去其尊榮、
但 5:21 被人驅逐、不與人偕居、食草如牛、為天降之露所濕、待知至上之天主、主掌人間之國、隨意立人為國主、
但 5:22 <u>伯沙撒</u>歟、爾乃其子、 子或作孫雖知此事、猶不自卑、
但 5:23 竟向天上之主自高、使人將其殿之器皿、取至爾前、爾與爾大臣及妃嬪、以之飲酒、讚美金銀銅鐵木石 所造諸神、彼不見不聞不知、惟掌爾生氣 生氣或作呼吸及爾命運 爾命運原文作爾諸道塗之天主、爾反不頌揚之、
但 5:24 故天主使手顯現、書此文字、
但 5:25 所書之文、曰彌尼、彌尼、提客勒、烏法珥新、 彌尼譯即數之義提客勒譯即衡之義烏法珥新譯即分之義
<h2> 乃讀文字爰解其義
</h2>
但 5:26 其解如斯、彌尼者、言天主數爾國年、至此乃終、
但 5:27 提客勒者、言爾見衡於權、知爾虧缺、
但 5:28 批累斯 與上烏法珥新同義者、言爾國分裂、歸於<u>瑪代</u>、<u>巴西</u>、
但 5:29 於是<u>伯沙撒</u>命人以紫袍衣<u>但以理</u>、以金索垂其項、更為<u>但以理</u>頒詔、命治理國、位居第三、 命治理國位居第三或作命治理國三分之一
<h2> 是夕<u>伯沙撒</u>王為敵所殺<u>瑪代</u>王<u>大利烏</u>得<u>迦勒底</u>國
</h2>
但 5:30 是夜<u>迦勒底</u>王<u>伯沙撒</u>被殺、
但 5:31 <u>瑪代</u>人<u>大利烏</u>得其國、時<u>大利烏</u>年六十有二歲、
但 6:1 <h2><u>大利烏</u>王欲立<u>但以理</u>統治國務眾臣咸妒<u>但以理</u>欲尋其隙參劾之</h2> <u>大利烏</u>隨心所願、立方伯一百二十人、治理通國、
但 6:2 又在其上立冢宰三人、使方伯述職其前、使國家無損、<u>但以理</u>亦在三人中、
但 6:3 <u>但以理</u>心甚靈慧、尊榮勝於他冢宰與諸方伯、王欲立之治理通國、
但 6:4 當時冢宰與方伯、尋<u>但以理</u>治國事之誤、 治國事之誤或作政事之錯失為訟之之故、惟<u>但以理</u>忠藎、毫無錯誤疵繆、不能得故以訟之、
但 6:5 此人彼此相語曰、此<u>但以理</u>、我儕不能得故以訟之、莫若尋在彼事其天主之禮儀、
<h2> 乃求王下旨諭人三旬之內第可求王凡祈神求人者必投之獅穴
</h2>
但 6:6 於是冢宰與方伯、咸集詣王前、奏曰、願<u>大利烏</u>王萬歲、
但 6:7 國之冢宰、大員、方伯、議士、牧伯 牧伯或作州牧已會議、願王頒詔、設一禁令、三十日間、惟可求王、凡祈神求人者、必投獅穴、
但 6:8 今請王設此禁令、頒詔不得收回、循<u>瑪代</u> <u>巴西</u>之例、不可更改、
但 6:9 <u>大利烏</u>王乃頒詔、設此禁令、
<h2> <u>但以理</u>仍日三禱主
</h2>
但 6:10 <u>但以理</u>既知王詔已頒、則歸其家、其家有樓室、牖向<u>耶路撒冷</u>而啟、 在彼一日三次、屈膝曲跽、禱告祝謝其天主、與素日無異、
但 6:11 其眾合會、見<u>但以理</u>禱告籲祈其天主、
但 6:12 詣王前、題王頒詔所設之禁令曰、王歟、三十日內、人惟可求王、勿祈神、勿求人、背命者必投獅穴、王豈不頒詔設此禁令乎、王曰、誠有是事、循<u>瑪代</u> <u>巴西</u>之例、其命不可改、
<h2> 眾臣參劾<u>但以理</u> <u>但以理</u>乃見投於獅穴
</h2>
但 6:13 眾又奏王曰、被遷之<u>猶大</u>民中<u>但以理</u>者、不尊崇王、 不尊崇王或作不遵王命不遵王頒詔所設之禁令、一日三次祈禱 其天主、
但 6:14 王聞言甚憂、定心尋法、以救<u>但以理</u>、百計籌謀、至於日入、
但 6:15 眾復集詣王前、奏王曰、王知循<u>瑪代</u> <u>巴西</u>之例、凡王所設之禁令、所定之律例、不可更改、
但 6:16 王遂命人以<u>但以理</u>攜至、投之獅穴、告<u>但以理</u>曰、爾所恆事之天主、必 必或作願其救爾、
但 6:17 人遂移石置於穴口、王以己璽、及諸大臣之印封之、以明待<u>但以理</u>之法、無所更改、 以明待但以理之法無所更改或作以免處但以理之法有所更改
但 6:18 王返宮、終夜禁食、不許奏樂其前、並廢寢、
但 6:19 次日黎明王興、趨至獅穴、
但 6:20 既至穴旁、哀呼<u>但以理</u>曰、永生天主之僕<u>但以理</u>、爾所恆事之天主、能救爾脫於獅乎、
<h2> 主救護<u>但以理</u>使不為獅所傷
</h2>
但 6:21 <u>但以理</u>曰、願王萬歲、
但 6:22 我之天主、遣其使者閉獅之口、使獅不傷我、因我無辜於天主前、我於王前、亦未行不善、
但 6:23 王欣喜不勝、命取<u>但以理</u>出穴、遂取之出穴、其身毫無所傷、因信其天主也、
<h2> 參劾<u>但以理</u>者見投於獅穴皆為獅所殘傷
</h2>
但 6:24 王命曳訟<u>但以理</u>之人、與其子及妻、投諸獅穴、未至穴底、獅即囓之、 獅即囓之原文作獅勝之碎 碎或作斷傷其骨、
但 6:25 <u>大利烏</u>王詔告天下 天下原文作居於全地之諸民諸國諸族曰、願爾大享平康、
<h2> 王下詔命通國人民皆敬畏主
</h2>
但 6:26 我降詔命、我所統轄全國之人民、當欽崇敬畏<u>但以理</u>之天主、 當欽崇敬畏但以理之天主原文作當在但以理之天主前戰慄畏懼因彼乃永生長存之天主、其國永遠不廢、其權恆存靡暨、
但 6:27 能救人援人、在天在地顯異跡、行奇事、曾救<u>但以理</u>、不為獅所害、 不為獅所害或作免受獅之害○
但 6:28 <u>大利烏</u>王在位時、及<u>巴西</u>王<u>古列</u>在位時、<u>但以理</u> 但以理原文作此但以理大亨通、
但 7:1 <h2><u>但以理</u>夢四巨獸</h2> <u>巴比倫</u>王<u>伯沙撒</u>元年、 一日<u>但以理</u>寢於床時、得夢見異象、遂記其夢、述其事之大畧、
但 7:2 <u>但以理</u>曰、我夜間見異象、見天四方之風、驟起向大海而吹、 驟起向大海而吹或作驟起戰於大海
但 7:3 四獸甚巨、自海而出、其狀各異、
但 7:4 其一若獅、有翼若鷹、我正觀時、其翼見拔、獸得起於地、以足豎立若人、亦得人心、
但 7:5 又有一獸、即第二獸、其狀若熊、立於旁、口中牙內銜三脇骨、 口中牙內銜三脇骨或作有三脇骨在口銜於牙有命之曰、起、吞噬多肉、
但 7:6 此後又見一獸、 即第三獸、其狀若豹、背生四翼、如鳥之翼、其獸有四首、得秉大權、
但 7:7 此後我於夜間異象中、又見一獸、即第四獸、可恐可懼、極其剛強、有大鐵齒、吞噬嚼碎一切、所餘者、踐之以足、與先諸獸、迥不相同、首有十角、
但 7:8 我觀其角時、見其中別生一小角、前角中三角、見拔於小角前、此角有目、若人目、有口出言誇大、
<h2> 得觀天主國
</h2>
但 7:9 我觀時、見寶座已設、亙古常在者坐焉、衣服皜如雪、首髮白如純潔之羊毛、其寶座若火炎、寶座之輪 寶座之輪原文作其輪如烈火、
但 7:10 火光如河、 原文作有火如川發於其前、服事者千千、侍立於側者萬萬、坐而將鞫、案卷悉展、
但 7:11 我正觀時、見小角發聲、出言誇大、獸因此被殺、其屍見毀、投火以焚、
但 7:12 其餘之獸、乃奪其權、生命仍存、至於限時定期、
但 7:13 我於夜間異象中觀時、見有似人子者、乘天雲而來、詣於亙古常在者之所、乃引至其前、
但 7:14 得權與榮與國、使各民各國各族事之、其權永存不去、其國恆世不廢、
但 7:15 我<u>但以理</u>中心駭異、所見之異象、使我惶恐、
<h2> 天使解異象之義
</h2>
但 7:16 我就一侍立者、以問所見者之真、彼遂告我、以諸事向我解之曰、
但 7:17 其四巨獸即四國、 國原文作王將興於世、
但 7:18 惟至上者之聖民、將護其國、恆享靡暨、永世無盡、
但 7:19 我 <u>但以理</u>欲知第四獸之實、何為異於他獸、甚可畏懼、鐵齒銅爪、吞食嚼碎一切、以足踐其所餘、
但 7:20 首有十角、又別生一角、三角墮於其前、其角有目、有口出言誇大、其狀較他角尤大、
但 7:21 我曾見斯角與聖民戰而獲勝、
但 7:22 迨亙古常在者來、至上者之聖民、得伸其冤、屆期聖民得國、
但 7:23 彼曰、第四獸、即世間將有之第四國也、異於諸國、並吞天下、破碎蹂躪、
但 7:24 其十角即此國中將興之十王、其後別興一王、異於前者、將服三王、
但 7:25 向至上者出言誇大、困苦至上者之聖民、欲改時易法、聖民被付於其手、一載二載半載、
但 7:26 惟審鞫者將坐 而審鞫之、奪其權勢、殲滅殆盡、
但 7:27 天下萬國之國柄、大權、大威、俱為至上者之聖民所得、其國乃永遠之國、所有秉權者、俱服時之、聽從之、
但 7:28 其 人之言、至此乃竟、我<u>但以理</u>中心大惶恐、面容變色、藏言於心、
但 8:1 <h2><u>但以理</u>復見異象</h2> <u>伯沙撒</u>王三年、我<u>但以理</u>於前之異象後、再見異象、
但 8:2 我見異象之時、以為我在<u>以攔</u>州、<u>書珊</u>城、我於異象中彷彿在<u>烏萊</u>河濱、
<h2> 見牡綿羊
</h2>
但 8:3 我舉目而觀、見一牡綿羊、立於河濱、生兩角、兩角皆高、但彼角高於此角、更高者後生、
但 8:4 我見牡綿羊牴觸、向西向北又向南、諸獸莫之能禦、 莫之能禦原文作不能立於其前無能救護、脫於其害 害原文作手者、惟任意而行、成為強大、
<h2> 見牡山羊
</h2>
但 8:5 我觀象之時、 或作我思維之際見一牡山羊、自西而來、徧行天下、足不履地、 足不履地或作迅速若足不沾塵其牡山羊、兩目間有一大角、
但 8:6 我所見立於河濱、有兩角之牡綿羊、其牡山羊至其所、奮然力趨以牴之、
但 8:7 我見牡山羊、趨至牡綿羊前、忿怒特甚、牴觸牡綿羊、折其兩角、牡綿羊無力以禦之、 無力以禦之原文作不能立於其前牡山羊觸之於地、加以蹂躪、無人能救牡綿羊脫於牡山羊之害、 害原文作手
但 8:8 其牡山羊成為極強、正強時、大角忽折、代生四大角、各向天之四方、
但 8:9 其中一角、生一小角、遂成強大、在南方東方以及美地、大逞強暴、
但 8:10 小角強大、高及天軍、以數天軍及數星、拋擲於地、以足踐之、
但 8:11 自高敢攻天軍之主、除其日獻之祭、傾其聖所、 除其日獻之祭傾其聖所或作日獻之祭由彼而除天軍之主之聖所亦由彼而毀
但 8:12 因 民之罪愆、軍旅見付 於其手、日獻之祭、為其所除、棄真理若擲於地、任意而行、無不亨通、
但 8:13 我聞一聖者 聖者或作聖天使下同言、又有一聖者、問彼言之聖者曰、異象顯示日獻之祭必除、 民之罪愆、使毀滅行於國、 民之罪愆使毀滅行於國或作施行毀滅者犯大罪愆使聖所與軍旅被蹂躪、其事將至何時、 其事將至何時或作此異象應於何時
<h2> 聞天使言二千三百日聖所乃潔
</h2>
但 8:14 彼告我曰、待二千三百日 日原文作晝夜後、聖所必 必或作方見潔、
但 8:15 我<u>但以理</u>見異象、欲明其義、有立我前者、其狀若人、
<h2> <u>迦伯列</u>慰藉<u>但以理</u>為之解異象之義
</h2>
但 8:16 我聞<u>烏萊</u>河 兩岸之中、有人聲呼云、<u>迦伯列</u>、使斯人明此異象、
但 8:17 彼至我立之所、彼來時、我甚懼、面伏於地、彼告我曰、人子、當知此異象、末期必應、 末期必應或作乃指末期之事
但 8:18 彼與我言、我面伏地、魂不附體、彼撫我、使我起立、
但 8:19 曰、我以災末必有之事示爾、蓋已預定異象末期必應、 蓋已預定異象末期必應或作異象必應於末期又作蓋異象指末期之事
但 8:20 爾所見兩角之牡綿羊、即<u>瑪代</u>與<u>巴西</u>列王、
但 8:21 其牡山羊、即<u>雅完</u>  雅完即希拉下同王、兩目間之大角、即其元王、
但 8:22 大角折、四角代立、意即其國分為四國、權勢不及彼、
但 8:23 四國之末時、不法者之罪惡貫盈、又有一王興、其貌嚴厲、心思譎謀、
但 8:24 權勢甚強、然非由己能、毀滅非常、所為俱亨通、毀滅有能者、 毀滅有能者或作毀滅人民眾多以及聖民、
但 8:25 以機巧成其詭譎、心中狂大、太平之時、殲滅多人、敢攻萬主之主、終必敗亡、非以人手、
但 8:26 異象中所論日 日原文作晝夜之數亦真、爾記此異象而封之、蓋越多日始應、
但 8:27 我<u>但以理</u>若體失魂、病數日之後、方起務王之事、我因其異象、驚駭不勝、莫明其意、
但 9:1 <h2><u>但以理</u>考先知書欲知<u>耶路撒冷</u>傾廢當歷年幾何</h2> <u>瑪代</u>族<u>亞哈隨魯</u>子<u>大利烏</u>、得<u>迦勒底</u>國、為王元年、
但 9:2 彼在位元年、我<u>但以理</u>稽考經籍、得知循主示先知<u>耶利米</u>之言、<u>耶路撒冷</u>傾圮、數滿七十年乃止、
<h2> 於主前自陳罪愆
</h2>
但 9:3 我禁食衣麻蒙灰、向主天主祈禱懇求、
但 9:4 禱告主我之天主、自陳罪愆、曰、主歟、至大可畏之天主、為敬愛主謹守主命者、踐約施恩、
但 9:5 我儕犯罪違背、作惡叛逆、棄主之誡命法度、
但 9:6 主之僕諸先知、奉主之命、勸教我儕君王、我儕牧伯、我儕列祖、及國之庶民、俱弗聽從、
但 9:7 <u>猶大</u>人、<u>耶路撒冷</u>居民、及<u>以色列</u>眾、因獲罪於主、主逐之散於各邦、或近或遠、有若今日之景況、我儕遭此、面蒙羞愧、惟主至公至義、
但 9:8 主歟、我儕君王、我儕牧伯、我儕列祖獲罪於主、面蒙羞愧、
但 9:9 我儕雖悖逆主我之天主、主仍矜憫赦宥、
但 9:10 我儕不聽從主我天主之命、不遵行主藉主之僕、諸先知、所賜我之律法、
但 9:11 我<u>以色列</u>眾犯主律法、不聽從主命、我既獲罪於主、故主之僕<u>摩西</u>律法書、所載之諸災、臨於我身、 所載之諸災臨於我身原文作所載之咒與誓傾於我身
但 9:12 主素警戒我儕及治我之士師、 士師或作長者必降大災於我儕、今主之言已應矣、<u>耶路撒冷</u>所遇之災、天下 各處、未嘗遭遇、
但 9:13 <u>摩西</u>律法書所載之諸災、臨於我身、我猶未祈禱主我之天主、未悛改罪愆、未以主之真理為念、 未以主之真理為念或作未學主之真理
但 9:14 我既不聽從主命、主屢降災於我、主我之天主所為、至公至義、
但 9:15 主我之天主、昔用大能、導主之民出<u>伊及</u>、主之名播揚、 主之名播揚或作宣揚大名迄於今日、我儕犯罪作惡、
<h2> 為<u>耶路撒冷</u>城為<u>以色列</u>民禱主
</h2>
但 9:16 求主依主之仁慈、向主之邑<u>耶路撒冷</u>、及主之聖山、止忿息怒、今<u>耶路撒冷</u>及主之民、為四周鄰國凌辱、皆因我儕之罪惡、及我列祖之愆尤、
但 9:17 求我天主俯聽僕之祈禱懇求、主之聖所荒蕪、 荒蕪或作傾圮求主為主之名、垂顧照臨、
但 9:18 求我天主側耳垂聽、我之土地及歸主名之邑、今已荒蕪、求主啟目鑒察、我祈禱主前、非自有義可恃、乃恃主之大憐憫、
但 9:19 求主垂聽、求主赦宥、求主俯顧、求我天主為主之名、行救莫緩、 行救莫緩或作循我所求而行莫遲延蓋斯邑乃主之邑、斯民亦主之民、俱歸主之名、
但 9:20 我以斯言祈禱、自認己罪、及我民<u>以色列</u>之罪、為我天主之山、於主我之天主前祈求、
<h2> <u>迦伯列</u>示以七數歷七十預言皆驗
</h2>
但 9:21 我祈禱之詞未竟、在獻夕祭之時、前異象中所見之人<u>迦伯列</u>、迅速而 而或作如飛、前來撫我身、
但 9:22 誨我云、<u>但以理</u>、我來為欲使爾明悟此事、
但 9:23 爾始禱之時、我已奉命來示爾、蓋爾大蒙恩寵、當悟會我言、明通異象之義、
但 9:24 有命為爾民及爾之聖邑而定、必越七十七、然後愆尤乃盡、罪戾乃除、過惡乃贖、永義彰顯、異象與先知之言應驗、至聖者受膏、
但 9:25 爾當知當明、自出令復建<u>耶路撒冷</u>、至於受膏君之時、有七七、及六十二七、其間邑必復建、復有街市、復有城與濠、 城與濠或作城垣時有患難、
但 9:26 六十二七後、受膏者見絕、並非為己也、必有王軍至、毀城與聖所、終必滅亡、若為洪水所淹、必有毀滅之事、直至爭戰已畢、 必有毀滅之事直至爭戰已畢或作至於末終必有爭戰及毀滅之事
但 9:27 一七之間、彼與多人定約、一七之半間、將使祭祀與獻禮咸息、殘賊可惡之物、必立於聖所、 必立於聖所或作必立於聖所之墻待所定之災、盡降於行毀滅者、 行毀滅者或作受毀滅者
但 10:1 <h2><u>但以理</u>懷憂歷三七日後復得默示見異象</h2> <u>巴西</u>王<u>古列</u>三年、稱<u>伯提沙撒</u>之<u>但以理</u>得默示、默示為真、指大爭戰之事、<u>但以理</u>深念此事、明異象之義、
但 10:2 當是時我<u>但以理</u>悲哀、歷三七日、
但 10:3 嘉肴不食、酒肉不入我口、不以膏沐身、俟滿三七日、
但 10:4 正月二十四日、我在<u>希底結</u>大河濱、
但 10:5 舉目觀望、見一人衣白細麻衣、腰束<u>烏法</u>精金帶、
但 10:6 身若美玉、面若閃電、目若燃燈、臂與腿若光明之銅、聲若群眾之諠譁、
但 10:7 我<u>但以理</u>獨見此異象、偕我之人、不見其異象、惟大驚懼、遁逃自匿、
<h2> 悚懼恐惶昏迷伏地天使慰之
</h2>
但 10:8 留我獨在、我見此大異象、身弱不堪、面容變色、氣力盡廢、
但 10:9 我亦聞其言之聲、一聞其言之聲、面伏於地、魂不附體、
但 10:10 有一手撫我、使我微起、得以膝與掌抵地、 得以膝與掌抵地或作能以膝與掌支持
但 10:11 彼告我曰、蒙眷愛之<u>但以理</u>、我奉遣就爾、爾當起而立、細聽我將諭爾之言、彼與我言此、我戰慄不勝、遂起而立、
但 10:12 又告我曰、<u>但以理</u>、勿懼、自初日爾專心求明、於爾天主前刻以自苦、爾言升聞於上、我因爾之禱言、奉遣而來、
但 10:13 護<u>巴西</u>國之君、 君或作天使下同阻我二十有一日、我羈留在<u>巴西</u>列王之所、其後<u>米迦勒</u>、諸大君之一、來助我、
但 10:14 今我來、欲以爾民末日所將遇之事、指示於爾、 或作今我來欲使爾知爾民末日必遇之事蓋此異象日久方應、
但 10:15 彼向我 <u>但以理</u>言此、我面伏於地、默然無聲、
但 10:16 有狀若人者、捫我唇、我始啟口、告立於我前者曰、我主、我見異象、甚驚怯、氣力盡廢、
但 10:17 身弱不堪、似喪神魂、我主之僕、焉得與我主言、
但 10:18 復有狀若人者撫我、使我力增、
但 10:19 曰、蒙眷愛者勿懼、爾必平安、惟奮勇勉力、 奮勇勉力或作自強心志彼向我言此、我覺堅壯、曰、我主已堅壯我、請主言、
但 10:20 彼又曰、我至爾所、爾知其故乎、今我欲歸、與 護<u>巴西</u>之君戰、我往後、 護<u>雅完</u>之君必至、
但 10:21 但我先以未來之事、載於真實經籍者、指示於爾、 或作但我先以載於真實經籍之事告爾論及禦彼眾、除 護爾之君<u>米迦勒</u>外、無有助我者、
但 11:1 <h2><u>巴西</u>必為<u>雅完</u>所滅</h2>  又曰、昔<u>瑪代</u>王<u>大利烏</u>元年、我曾助<u>米迦勒</u>、使其力強、
但 11:2 今我以確然之事告爾、<u>巴西</u>國又有三王興、後更有一王、即第四王、甚為富饒、愈於諸王、因其富饒成強、則激動一切以攻<u>雅完</u>之國、 則激動一切以攻雅完之國或作此一切激動雅完諸邦
但 11:3 <u>雅完</u>將興大勇之王、秉大國之權、 秉大國之權或作執掌大權任意而行、
但 11:4 正強盛之時、 忽而殞亡、其國乃裂、 裂原文作折分為四國、建於天之四方、然國不歸其裔、權勢亦不似其權勢、 權勢亦不似其權勢或作亦不秉其所秉之權其國見拔、四國之外、更有他人分取、 其國見拔四國之外更有他人分取或作其國必滅歸他人不歸其後裔
<h2> 南王北王時盟時爭
</h2>
但 11:5 南方之王必強盛、惟先王大臣之一、 立為王於北方、較南方之王尤強、秉國之鈞、其權甚大、 其權甚大或作所治之國廣大
但 11:6 越數年、二王結盟、南方之公主、歸於北方之王 為后、以敦和好、公主相助之力不能久、其裔不存、公主與導之來者、及彼所生者、以及當時助之者、俱遭滅亡、
但 11:7 公主本族、將有一王登基、率大軍旅、攻北方王鞏固之城、隨意而行、大獲全勝、
但 11:8 掠其神像、及諸鎔鑄之偶像、與金銀寶器、攜於<u>伊及</u>、數年之內、南方之王、不攻北方之王、 南方之王不攻北方之王或作南方之王較北方之王強盛
但 11:9 厥後北方之王、將入南方王之國、不勝、乃返其國、
但 11:10 北方王之諸子、又興爭戰、招聚多軍、北方王之一子、率軍前往、勢若洪水氾濫、又攻南方王鞏固之城、
但 11:11 南方之王大怒出、陳列大軍、與北方之王戰、北方王之軍眾、付於其手、
但 11:12 既勝眾軍、心則自高、雖敗 敗原文作傾仆敵軍數萬、勢力猶不加增、
但 11:13 北方之王、又籌備大軍、較昔尤多、越數年後、率其大軍、與甚多之輜重、復至 南方、
但 11:14 當是時多邦咸興、攻南方之王、爾民中奸惡之人、自高妄為、自取敗亡、以致應驗默示、 自取敗亡以致應驗默示或作欲使默示應驗自取敗亡
但 11:15 北方之王既至、築營建壘、取鞏固之城、南方軍旅、必不能禦之、 必不能禦之原文作必不能立即其選擇之精卒、亦無力以禦敵、 無力以禦敵原文作無力以立
但 11:16 來攻南方王者、必任意而行、莫之能禦、 莫之能禦原文作無人能立於其前彼亦來居美地、美地盡歸其手下、
但 11:17 立志欲得南方之全國、偽為和好、以后生之女、予之 為后、意欲傾毀其國、此計不成、女亦不從其志、
但 11:18 厥後攻 攻原文作面向諸洲島、多取之、然有一大帥、洗其所加之恥辱、使恥辱反歸其身、
但 11:19 遂旋返其國、入鞏固之城、躓蹶傾仆、乃不見矣、 乃不見矣或作歸於烏有
但 11:20 繼其位者、使人通行榮國、橫徵暴斂、無怒無戰、不日殞亡、
但 11:21 繼其位者卑陋之人、原不當得國榮、乘人不備之時、用狡譎之計獲國、
但 11:22 勢若大水之軍旅、必於其前、沖沒毀折、又欺同盟之君、
但 11:23 與彼結約之後、必行詭譎、入其國、所率之兵雖少、竟能獲勝、
但 11:24 乘人不備之時、侵入彼國膏腴之地、行列祖及列祖之祖所未嘗行者、以所劫掠所攘奪之貨財、分之予眾、設詭謀以得鞏固之城、然如此不久、
但 11:25 立志奮勇、以率大軍、攻擊南方之王、南方之王亦奮勇、率至大至強之軍、與之交戰、不能禦之、蓋 南方之王中奸計、
但 11:26 食其祿 祿原文作膳者、使之傾敗、軍旅四散、  軍旅四散或作北方之軍旅隨在洶湧被殺者甚多、
但 11:27 斯二王心懷惡意、同席筵宴、偽言和好、然謀不能成、因此事必至所定之期、始可了然、
但 11:28 北方之王、多得貨財而歸、立志欲廢聖約、成斯意始返其國、
但 11:29 越幾時、又至攻南方、然此次之至、不能如初次之至、 然此次之至不能如初次之至或作然不能如初至次至
但 11:30 <u>基提</u>戰舟來攻之、喪膽而歸、怒遵聖約之人、 怒遵聖約之人原文作向聖約發怒任意而行、惟背棄聖約者、皆姑善待之、  惟背棄聖約者皆姑善待之或作又與背棄聖約之人同謀
<h2> 北王侵犯聖地肆行暴虐
</h2>
但 11:31 遣兵戍守、彼眾玷污聖所及 聖城、 聖城或作聖所鞏固之城去日獻之祭、設殘賊可惡之物、
但 11:32 背棄聖約之人、被其巧言引誘、惟識己天主之民、奮勇勉力、為所欲為、 奮勇勉力為所欲為或作剛強其志為主行事
但 11:33 民中明哲人、將訓誨多人、但多日 多日或作一時遇難、 遇難原文作顛蹶下同遭鋒刃火燄、擄掠攘奪之災、
但 11:34 遇難之時、稍得扶助、有多人獻諛懷詐、佯為隨之、
但 11:35 明哲者中、數人顛蹶、以試鍊其餘、使之清淨潔白、直至末期、蓋斯事於所定之期必 必或作方應驗、
但 11:36 斯王必任意而行、自高自大、侮慢諸神、以狂妄反常之詞、褻瀆諸神之主、所行無不亨通、直至主怒民降罰已畢、蓋所定之事必應驗、
但 11:37 彼不敬其列祖之神、不顧婦女所慕者、 所慕者或作所敬慕之女神不敬所有之神、妄自尊大、以為高於一切、
但 11:38 彼所以為護城之神、必設立敬拜、其列祖所不識之神、必奉以金銀珠玉珍寶、
但 11:39 在各鞏固之城、設此異邦之神、凡崇拜此神者、必加以尊榮、使之治眾、 使之治眾或作使之統轄多人分土予之、以為賞賚、
但 11:40 末期既屈、南方之王、欲與交戰、北方之王、以戰車、騎軍、及戰舟甚多、往而攻南方之王、勢若暴風驟至、入於邦國、通行以毀、若水之泛濫淹物、 通行以毀若水之泛濫淹物或作隨在洶湧猶如大水
但 11:41 亦入美地、傾仆者甚多、 傾仆者甚多或作倒斃者眾惟<u>以東</u> <u>摩押</u>及<u>亞捫</u>之貴顯者、得脫於其手、
但 11:42 彼亦伸手以攻擊他國、<u>伊及</u>不得免焉、
但 11:43 據有<u>伊及</u>之寶藏、金銀、及種種寶物、<u>呂彼亞</u>人、<u>古實</u>人、為其侍從、
但 11:44 自東自北、有信至、使其不安、大怒而返、欲殺戮、殲滅多人、
但 11:45 設其帷殿、在海與聖且美之山間、後必至其終、援救 援救或作助之者無人、
但 12:1 <h2><u>米迦勒</u>必捍衛<u>以色列</u>凡名錄於册者必得救援</h2> 是時必有大難、自生民以來、至於其時、無有若是者、護爾民之大君<u>米迦勒</u>必興起、 捍衛爾曹、斯時爾民、凡名錄於册者、必蒙救援、
但 12:2 寢於地之塵埃者、多有復醒、其中有得永生者、有永受羞辱者、
但 12:3 有智慧者、必耀若天光、訓眾歸善者、必如明星、直至永遠、
但 12:4 爾<u>但以理</u>、當謹秘此言、 錄之於書、以書封緘、以待末期、眾將稽察、增益見識、○
但 12:5 我<u>但以理</u>觀望、見又有二人立、一在河之此濱、一在河之彼濱、
但 12:6 其中一人問立於河水上衣白細麻衣者曰、此異常之事、何時始驗、
但 12:7 立於河水上衣白細麻衣者、向天舉左手右手、指永生之主而誓曰、必歷一期、二期、半期、折磨 折磨或作分散聖民已畢、諸事咸應、
<h2> 天使以日期示<u>但以理</u>
</h2>
但 12:8 我聞言、不明其旨、曰、我主歟、此事之終、究將若何、
但 12:9 曰、<u>但以理</u>往哉、斯言隱秘封緘、以俟末期、
但 12:10 多人將被試鍊、以致清淨潔白、惡人仍作惡、惡者不能明、智人能明、
但 12:11 自去日獻之祭、並設殘賊可惡之物之時、必越一千二百九十日、
但 12:12 凡待而至一千三百三十五日者、斯人福矣、
但 12:13 惟爾往哉、待爾之終、必將安寢、而末日必起、享為爾所定之福、 或作惟爾往哉安居本業直至壽終末日必起享為爾所定之福
何 1:1 <h2><u>何西阿</u>娶<u>歌篾</u>為妻以表<u>以色列</u>人棄主從邪</h2> <u>猶大</u>列王、<u>烏西亞</u>、<u>約但</u>、<u>亞哈斯</u>、<u>希西家</u>、相繼在位、及<u>以色列</u>王<u>約阿施</u>子<u>耶羅波安</u>在位時、<u>備利</u>子<u>何西阿</u>得主之默示、
何 1:2 主初與<u>何西阿</u>言諭之曰、爾往娶淫婦為妻、生子、人疑為由淫所生、 人疑為由淫所生或作被人藐視因淫婦所生以指斯地之民、如淫婦棄主、不復從之、 如淫婦棄主不復從之或作棄主而從邪淫
<h2> 生子<u>耶斯烈</u>
</h2>
何 1:3 <u>何西阿</u>往娶<u>滴拉音</u>女<u>歌篾</u>、婦懷孕、從之生一子、
何 1:4 主諭之曰、可稱其名曰<u>耶斯烈</u>、昔<u>耶戶</u>殺人流血於<u>耶斯烈</u>、我不久將罰其家、必滅<u>以色列</u>族之國、
何 1:5 當是日我將在<u>耶斯烈</u>谷、 谷或作平原折<u>以色列</u>之弓、
<h2> 生女<u>羅路哈瑪</u>
</h2>
何 1:6 婦再懷孕生女、主諭<u>何西阿</u>曰、可稱其名曰<u>羅路哈瑪</u>、 羅路哈瑪譯即不蒙矜憫之義蓋我不復矜憫<u>以色列</u>族、不復赦免之、  不復赦免之或作必除之殆盡
何 1:7 我將矜憫<u>猶大</u>族、使之賴主其天主得救、非賴弓刃、戰爭、馬與騎卒得救、 原文作我將矜憫猶大族救之以主其天主不救之以弓刃戰爭馬與騎卒
<h2> 生子<u>羅阿米</u>
</h2>
何 1:8 婦為<u>羅路哈瑪</u>斷乳、再懷孕生子、
何 1:9 主曰、可稱其名曰<u>羅阿米</u>、 羅阿米譯即非我民之義蓋爾曹非我民、我不復為爾之天主、○
<h2> <u>以色列</u>人後必蒙恩與<u>猶大</u>人從異邦同歸
</h2>
何 1:10 將來 或作雖然<u>以色列</u>人數必如海沙、不可量、不可計、今我語之曰、爾曹非我民、後日必稱為永生天主之子、
何 1:11 <u>猶大</u>人與<u>以色列</u>人、集聚一處、自立一長、自異邦而歸、 自異邦而歸原文作自斯地而上<u>耶斯烈</u> 得救之日、必為大日、
何 2:1 <h2><u>以色列</u>崇事邪神必受懲罰</h2> 爾曹當稱爾兄弟曰<u>阿米</u>、 阿米譯即我民之義稱爾姊妹曰<u>路哈瑪</u>、 路哈瑪譯即蒙矜憫之義
何 2:2 當與爾母爭辯又爭辯、彼非我妻、我非其夫、彼當去妓女之狀於面上、除淫婦之態於胸間、
何 2:3 恐我脫其衣、使為裸體、使之與初生之日無異、使之如曠野、如旱乾無水之地、使之因渴而死、
何 2:4 我不矜憫其子、因由淫亂而生、
何 2:5 此子之母行淫、生之者作可恥之事、彼曰、愛我者、予我飲食、 飲食原文作餅與水予我羊毛與麻、予我油酒、我必從之、
何 2:6 故我必以荊棘塞其路、為築墻垣、俾尋不得其徑、
何 2:7 彼追隨愛之者不得及、尋之不遇、遂曰、不如歸就前夫、我昔時景況、佳於今日、
何 2:8 彼不知所得之五穀、酒、油、與所用以飾<u>巴力</u>之多金多銀、皆我所賜、 或作彼不知所得之五穀酒油乃我所賜我多賜之金銀彼反用之以飾巴力
何 2:9 故臨時我必取我穀、屆期我必取我酒、亦取我之羊毛與麻、即所賜彼以蔽裸體者、
何 2:10 必在愛之者目前、露其醜態、無人能救之脫於我手、
何 2:11 彼之歡樂、彼之節期、月朔、安息日、及其諸大會之日、我必使之咸止、
何 2:12 彼之葡萄樹、無花果樹、自謂愛我者投贈、我必毀之、俾變為荒林、為野獸所食、
何 2:13 彼平日奉事諸<u>巴力</u>、為之焚香、以鼻環金索、修飾自好、從愛之者反忘我、故我必罰之、此乃主所言、
<h2> 受懲之後仍蒙恩寵眷愛
</h2>
何 2:14 雖然、厥後我仍勸誘之、導之於野、以善言慰藉其心、
何 2:15 又在彼賜之以葡萄園、雖在<u>亞割</u>谷、仍有門路可望、在彼必謳歌、與幼年之時、出自<u>伊及</u>之日無異、
何 2:16 主曰、當是時爾必稱我為 慈夫、 慈夫原文作伊施不復稱我為 嚴主、 嚴主原文作巴力
何 2:17 我必於其口中、除諸<u>巴力</u>之名號、使<u>巴力</u>之名號不復題、
何 2:18 是時我將為我民之故、與野獸、空中飛鳥、地上昆蟲立約、又在國中、折弓刃、去戰爭、使民得安居、
何 2:19 我必聘爾、永遠歸我、必以仁義、公平、恩寵、矜憫、聘爾歸我、
何 2:20 必以誠實、聘爾歸我、使爾知我乃主、
何 2:21 主曰、是時我必聽允、我聽允天、天聽允地、
何 2:22 地聽允穀酒與油、穀酒與油聽允<u>耶斯烈</u>民、
何 2:23 我必使之居於斯地、 或作我必以之栽植國中原文作我必種之於斯地必矜憫素未蒙矜憫者、謂非為我民者曰、爾乃我民、彼亦必曰、主乃我天主、
何 3:1 <h2><u>何西阿</u>復娶妻令其獨居以表<u>以色列</u>人久曠歸誠復蒙恩寵</h2> 主諭我曰、爾再往、愛人所愛之淫婦、以指主雖眷愛<u>以色列</u>人、彼反向他神、喜 所獻於偶像之葡萄餅、 或作爾再往眷愛一婦婦雖為夫所愛而婦將行淫猶如主眷愛以色列人以色列人仍向他神喜所獻於偶像之葡萄餅
何 3:2 我即以銀十五舍客勒、麰麥一賀梅珥有半、 一賀梅珥有半約九十斗聘  聘或作贈於原文作購斯婦、
何 3:3 謂之曰、爾當為我獨居多日、不可行淫、勿歸他人、我亦為爾獨居、
何 3:4 蓋<u>以色列</u>人必 如此居多日、無王公、無祭祀、無柱像、無以弗得、無提拉平、 提拉平或作家堂偶像
何 3:5 後<u>以色列</u>人必歸誠、求主其天主、及其王<u>大衛</u>、迨至末日、以敬畏急歸於主、切慕其仁慈、
何 4:1 <h2>主必懲罰民之罪愆</h2> <u>以色列</u>人乎、宜聽主言、主必鞫斯地居民、因斯地無誠實、無仁義、無人識天主、
何 4:2 妄誓誑言、殺害盜竊、淫人妻室、 淫人妻室或作姦淫強暴是行、徧處殺人流血、
何 4:3 故土地淒涼、 淒涼原文作悲哀居民衰殘、野獸與空中飛鳥亦然、海魚亦歸於烏有、
何 4:4 無人審鞫、無人指責、爾民若抗逆祭司者、
何 4:5 故爾比晝時顛蹶、夕時先知與爾同蹶、我必滅爾母、
何 4:6 我民因無知滅亡、惟爾 為祭司者、厭棄知識、故我厭棄爾、不容爾於我前為祭司、爾既忘爾天主之律法、我亦必忘爾之子女、
何 4:7 彼愈多、愈獲罪於我、故我必變其榮為辱、
<h2> 必懲罰祭司之罪愆
</h2>
何 4:8 彼食我民之贖罪祭牲、心悅我民有尤、
何 4:9 故民與祭司所遇惟一、我必罰其所行、視其所為以報之、
何 4:10 雖食不得飽、與婦交、不增人、因違棄主、不守法度、
何 4:11 淫行酒醴、 酒醴原文作酒與新酒搖奪人心、
<h2> 必罰其拜邪神之罪
</h2>
何 4:12 我民諮諏木偶、以為其杖能指示未來事、被淫心迷惑、 被淫心迷惑或作因其心被邪淫迷惑皆棄其天主、從偶像、 偶像或作邪淫
何 4:13 獻祭在山巔、焚香在岡巒、在橡樹楊樹栗樹美蔭之下、故爾女不貞、爾媳行淫、
何 4:14 爾女不貞、爾媳行淫、我亦不懲罰、蓋彼與妓同居、偕娼獻祭、無知之民、終必淪亡、
<h2> 以<u>以色列</u>因罪受罰警戒<u>猶大</u>
</h2>
何 4:15 <u>以色列</u>乎、爾行淫時、勿誘<u>猶大</u>效尤、勿詣<u>吉甲</u>、勿至<u>伯亞文</u>、發誓勿云、我指永生之主而誓、 發誓勿云我指永生之主而誓或作勿指永生之主而誓
何 4:16 <u>以色列</u>族倔強、若倔強之牝牛、今主將牧之、若羊於廣闊之處、
何 4:17 <u>以法蓮</u>族親附偶像、可姑聽之、
何 4:18 彼縱飲已畢、遂即行淫、民牧喜悅可恥之事、
何 4:19 風之翼裹之去、必因所獻之祭、受辱蒙羞、
何 5:1 <h2>祭司庶民<u>以色列</u>王侯作罪多端主必重加懲罰</h2> 諸祭司歟、爾其聽此、<u>以色列</u>族歟、爾當悟會、王室歟、爾當傾耳而聽、爾罪已擬、因爾若罟設於<u>米斯巴</u>、若網張於<u>他博山</u>、
何 5:2 惟彼叛逆者、肆行殺戮、罪戾尤深、我必罰其眾、
何 5:3 <u>以法蓮</u>為我所知、<u>以色列</u>莫能隱於我、今<u>以法蓮</u>行淫、<u>以色列</u>被污穢、
何 5:4 其行不端、致不能歸其天主、 或作彼之行為使彼不能歸其天主彼存邪淫之心、致不能識主、
何 5:5 <u>以色列</u>驕傲、目見卑降、<u>以色列</u>、<u>以法蓮</u>、必因罪愆顛仆、<u>猶大</u>亦與之顛仆、
何 5:6 彼牽牛羊往求主、求而不得、主已遐棄之、
何 5:7 彼違逆主、娶異邦女生子、 娶異邦女生子或作生邪僻之子彼與彼之所有、一月之內俱亡、○
何 5:8 爾曹當在<u>基比亞</u>吹角、在<u>拉瑪</u>吹菰、在<u>伯亞文</u>呼號曰、<u>便雅憫</u>歟、敵在爾後、
何 5:9 在施刑之日、<u>以法蓮</u>地必變荒蕪、我在<u>以色列</u>支派中、示以將來必有之事、
何 5:10 <u>猶大</u>牧伯、與遷徙界址者無異、故我震怒降之以災、若水浩浩、 故我震怒降之以災若水浩浩原文作我將傾洩我怒如水於其上
何 5:11 <u>以法蓮</u>樂從 不義之命、故遇強暴、 強暴或作暴虐被懲罰、受傷損、
何 5:12 我必使<u>以法蓮</u>如衣被蠹、使<u>猶大</u>族如木已朽、
何 5:13 <u>以法蓮</u>自知有疾、<u>猶大</u>見己受傷、則<u>以法蓮</u>往<u>亞述</u>、遣人見<u>耶雷布</u>王 耶雷布王或作敵國之王求救、而不能醫爾、不能療爾之傷、
何 5:14 我必向<u>以法蓮</u>如壯獅、向<u>猶大</u>族如猛獅、攫物而去、拽取所得、無人能救、<h2> 俟其悔罪乃止</h2>
何 5:15 我將去矣、歸於我所、迨其自覺有罪、則尋求我面、遭難之時、必切切思慕我、
何 6:1 <h2><u>以色列</u>人自言歸主受主罰必蒙主恩</h2> 曰、我儕莫若歸主、主既戕我、必醫痊我、既擊我、必裹我傷、
何 6:2 二日之後、主將蘇我、越至三日、使我復興、使我可生於其前、
何 6:3 我儕當識主、當勉力識主、主必顯祐、如晨光之出、必臨我若雨、若時雨滋潤土壤、
<h2> 歎其虛妄無誠肆其邪惡
</h2>
何 6:4 主曰、<u>以法蓮</u>乎、我將如何待爾、<u>猶大</u>乎、我將如何待爾、爾之善良、 善良或作虔敬猶若朝雲、亦若晨露、立時消散、
何 6:5 故我藉諸先知而責之、以我口之言而誅之、我降爾之罰、速如光出、 速如光出或作若光閃爍
何 6:6 我所悅者、乃仁義、並非祭祀、識天主之道、勝於火焚祭、 識天主之道勝於火焚祭或作識天主勝於獻火焚祭
何 6:7 彼背約若<u>亞當</u>、在其處 在其處原文作在彼悖逆我、
何 6:8 <u>基列</u>之邑、作惡者所居、徧有殺人流血之跡、
何 6:9 祭司一黨、猶若群盜、伏候害人、在<u>示劍</u>道、肆行殺戮、所行甚惡、
何 6:10 在<u>以色列</u>族、我見可驚之奇惡、<u>以法蓮</u>拜偶像、 拜偶像原文作行淫<u>以色列</u>被污穢、
何 6:11 <u>猶大</u>歟、我返我民俘囚之時、 或作猶大歟我使我民復振興之時亦必為爾定惡報、 惡報或作收場原文作收穫
何 7:1 <h2>責種種邪惡</h2> 我欲醫<u>以色列</u>時、無奈<u>以法蓮</u>愆尤、<u>撒瑪利亞</u>罪惡彰顯、詭譎是行、賊入室 而竊、群盜搶掠於外、
何 7:2 惟彼中心、不思我記其諸惡、今其作為纏繞之、 纏繞之原文作已環之悉於我目前、
何 7:3 彼行惡使君王歡悅、言誑使侯伯喜樂、 或作彼以惡行悅君王以誑言悅侯伯
何 7:4 彼皆行姦淫者、慾火若鑪、為作餅者所爇、摶麵之時、暫不使火旺、 摶麵之時暫不使火旺或作暫不摶麵不使火旺待酵已發、
何 7:5 於我王筵宴之日、侯伯痛飲成病、王亦與侮慢者為侶、
何 7:6 彼眾設伏害人、心 之慾火熱如鑪、終夜含蓄、清晨發作、猶若火炎、譬諸作餅者、終夜則寢、及至清晨、大爇其鑪、使火炎炎、
何 7:7 盡爇若鑪、燬其侯伯、其諸君王、皆已殞亡、其中無人籲我、
何 7:8 <u>以法蓮</u>雜處 雜處或作混入異邦、<u>以法蓮</u>即如不翻之餅、
何 7:9 異邦人吞其竭力所得、而彼不自覺、髮己頒白、 髮已頒白或作彼已衰老而彼不自知、
何 7:10 <u>以色列</u>驕傲、目見卑降、仍不歸誠於主其天主、雖遭此事、仍不尋求主、
何 7:11 <u>以法蓮</u>無知、蠢然如鴿、 或作以法蓮如鴿愚蠢無知哀呼<u>伊及</u>、往<u>亞述</u>求救、
何 7:12 彼往時、我必為之張我網、我必羅之如空中飛鳥、必加懲罰、循所宣告其會眾之言、
<h2> 斥其詭詐無誠違逆乎主
</h2>
何 7:13 彼離棄我、必受禍、違逆我、必遭災、我欲救贖之、彼反言誑以逆我、
何 7:14 彼哀號於床、不以 誠心籲我、因 絕穀酒而和會、仍違逆我、
何 7:15 我雖督責之、扶助其手、彼終辜負我、
何 7:16 彼所歸誠者、非至上之主、彼如已翻之弓、其侯伯殞亡於刃、因其口出狂言、必因此為<u>伊及</u>國之人所姍笑、
何 8:1 <h2>警以國必傾滅因拜偶像</h2> 當以口吹角、 宣眾曰、敵將 速至如鷹、攻耶和華之殿、緣斯民背我盟約、犯我律法、
何 8:2 <u>以色列</u>人將呼籲我曰、我天主歟、我欲識主、
何 8:3 <u>以色列</u>棄善、必被敵追襲、
何 8:4 彼立王非由我立、立牧伯非我所悅、以金銀為己作偶像、必致殄絕、
何 8:5 <u>撒瑪利亞</u>乎、爾犢 犢即耶羅波安所立之金犢奉以為神者見列王上十二章二十八節已棄爾、  已棄爾或作甚為可憎我向斯民震怒甚烈、彼何時方能無罪、 彼何時方能無罪或作彼不自潔將至何時
何 8:6 斯犢出於<u>以色列</u>、工人所作、非主也、<u>撒瑪利亞</u>之犢、必見毀碎、
何 8:7 彼所播者風、所穫者暴風、所種者不長、即長不實、即實異邦人食之、
何 8:8 <u>以色列</u>國被滅、 滅原文作吞今斯民在異邦、視若無用之器、
何 8:9 彼往<u>亞述</u> 求救、彼如獨處之野驢、<u>以法蓮</u>賄贈朋黨、
何 8:10 雖賄贈異邦人、我仍聚集異邦人 以攻之、必因王與侯伯所加之重任、始漸衰微、
<h2> 因行邪惡
</h2>
何 8:11 <u>以法蓮</u>多築祭壇犯罪、斯諸祭壇、使之取戾、
何 8:12 我為彼書我要例、 要例或作多例彼反以為與己無與、
何 8:13 所當獻於我之祭、彼獻而自食其肉、 或作彼宰牲獻祭於我乃為欲自食其肉我耶和華不悅納之、必念其愆尤、罰其罪惡、使彼往 往原文作返<u>伊及</u>、
何 8:14 <u>以色列</u>忘造之之主、自建殿宇、<u>猶大</u>多築鞏固之城、我將焚其城邑、燬其宮殿、
何 9:1 <h2><u>以色列</u>因作邪慝崇事偽神必受懲罰驅離本土飄流異邦</h2>  先知曰、<u>以色列</u>歟、爾毋欣喜、同於異邦、因爾如淫婦 如淫婦或作行淫棄爾之天主、 譬諸妓女、在各穀場、望人投贈、
何 9:2 賴穀場壓酒處、而不得果腹、望得新酒、亦屬虛望、
何 9:3 不得居於主之地、<u>以法蓮</u>必返<u>伊及</u>、在<u>亞述</u>食不潔之物、
何 9:4 不得奠酒於主、如奠、主不悅納、所獻祭品、視若喪家之食物、凡食之者俱蒙不潔、彼之食物、可自食用、勿入主殿、
何 9:5 在大會之日、在主定之節期、爾將何為、
何 9:6 斯民逃避災害、<u>伊及</u>人殮其屍、<u>摩弗</u>人埋其骸、彼以銀得室可悅、 或作彼用銀置購華室必長蒺藜、其幕中必生荊棘、
何 9:7 降罰之日速至、施報之日將臨、<u>以色列</u>人必知 偽先知愚魯、 自言感神者顛狂、皆因爾多犯罪惡、大懷怨恨、
何 9:8 <u>以法蓮</u>在我天主外、他有所望、彼 偽先知、在其諸道、猶若網羅、張設以陷、在其神廟、惟懷怨恨、
何 9:9 彼深自敗壞、與昔<u>基比亞</u>民無異、主必念其尤、罰其罪、○
何 9:10 主曰、昔我得<u>以色列</u>族、如葡萄在曠野、視爾列祖、如在無花果樹初熟之果、然彼就<u>巴力毘珥</u>、專心崇拜可恥之物、遂為可憎、與所崇之物無異、
何 9:11 <u>以法蓮</u>之榮光、若鳥飛去、生子即喪、懷胎遂墜、並無有孕、 生子即喪懷胎遂墜並無有孕原文作不產不胎不孕
何 9:12 縱得養育其子、我使之夭亡、以致人民稀少、我遐棄斯民、則有禍矣、
何 9:13 我見<u>以法蓮</u>若<u>推羅</u>、栽植佳境、<u>以法蓮</u>攜出其子、付於行戮者、
何 9:14 先知曰、主歟、加之以罰、何以罰之、使之胎墮乳乾、
何 9:15 彼之諸惡、行在<u>吉甲</u>、在彼我深憾之、因其惡行、我將自我室而逐之、不復加眷愛、其諸牧伯俱行背逆、
何 9:16 <u>以法蓮</u>受責、其根已槁、不復結果、即其產子、所生之愛子、我必誅殺、
何 9:17 彼不聽我天主、故我天主棄之、必流離異邦、
何 10:1 <h2>嚴斥<u>以色列</u>行邪惡崇事偶像</h2> <u>以色列</u>若茂盛之葡萄樹、結果繁多、結果愈繁、築祭壇愈多、土地愈腴美、造偶像 偶像或作柱像愈壯麗、 造偶像愈壯麗或作愈妝飾偶像
何 10:2 俱懷二心、必速遭罰、主必拆其祭壇、毀其偶像、
何 10:3 是時民必曰、我儕 彷彿無王、我儕不敬畏主、則王能加何益於我哉、
何 10:4 斯民出言惟虛、立盟妄誓、故災罰滋生、如茵蔯生於田隴、
何 10:5 因<u>伯亞文</u>之犢 犢見八章五節小註所遇、<u>撒瑪利亞</u>居民恐懼、因榮耀離犢、故其民、其祭司、  其民其祭司或作拜牛犢之民事牛犢之祭司哭泣戰競、 或作因伯亞文之犢所遇撒瑪利亞居民恐懼因榮耀離犢其民為之哀樂犢事犢之祭司亦然
何 10:6 其犢必遷於<u>亞述</u>、獻於<u>耶雷布</u>王 耶雷布王或作敵國之王為禮、<u>以法蓮</u>必受恥辱、<u>以色列</u>必因所謀、含羞抱愧、
何 10:7 <u>撒瑪利亞</u>及其君王、俱遭滅沒、與水面浮沫無異、 與水面浮沫無異或作若片木浮於水上
何 10:8 <u>亞文</u>之邱壇、致<u>以色列</u>取罪、必遭傾毀、荊棘蒺藜、叢生於祭壇、斯民將對山曰、掩蓋我儕、對嶺曰、覆壓我儕、 覆壓我儕原文作墮於我上
何 10:9 昔在<u>基比亞</u>、<u>以色列</u>犯罪、自其時以來、爾恆犯罪、其時爾曹 先人、立於<u>基比亞</u>、護彼惡類、免被徵伐、
何 10:10 我隨我心願、加之譴責、異邦人和會以攻之、因其二罪、必被困縛、 必被困縛或作必遭懲罰
何 10:11 <u>以法蓮</u>若馴伏之犢、喜於踏穀、我加軛於其美項、使<u>以法蓮</u>曳車、 車或作犁使<u>猶大</u>耕地、使<u>雅各</u>鈀平土塊、
何 10:12 宜種公義、則穫仁慈、今值求主之時、爾開墾土壤、待主來臨、為爾降恩雨、
何 10:13 惟爾曹耕惡穫尤、食享虛果、爾曹竟賴己之作為、倚恃壯士眾多、
何 10:14 在爾民中、必起爭戰荒亂之事、爾諸鞏固之城、悉必見毀、如<u>沙勒幔</u>在大戰之日毀<u>伯亞比勒</u>、是時母與嬰孩同被擲碎、
何 10:15 爾曹遇此、皆<u>伯特利</u>所使、皆因爾之大惡、<u>以色列</u>王必朝時殞亡、
何 11:1 <h2><u>以色列</u>負主諸恩</h2> <u>以色列</u>年幼之時、我已愛之、且召我子出自<u>伊及</u>、
何 11:2 今先知愈召之、彼愈遠避、獻祭於<u>巴力</u>、焚香於偶像、
何 11:3 我育<u>以法蓮</u>如赤子、教以步履、抱之於臂、 抱之於臂或作扶持其臂我常醫之、而彼不知、
何 11:4 我以仁慈 仁慈原文作人之繩、以惠愛之索、繫之引之、我為之弛軛於項、  我為之弛軛於項或作我待之如鬆軛於項者並賜之糈糧、
<h2> 必遭災罰
</h2>
何 11:5 彼不宜返 返或作往<u>伊及</u>、 或作彼豈不復返伊及<u>亞述</u>必為其王、緣不願悔改、
何 11:6 鋒刃必臨其城邑、滅其壯士、 滅其壯士或作毀其門楗皆因其計謀、
何 11:7 我民當歸誠於我、乃游移不定、 我民當歸誠於我乃游移不定或作我民專心背叛我先知勸之歸至上之主、無一人奮興、
<h2> 主必仍加矜恤
</h2>
何 11:8 <u>以法蓮</u>乎、我奚能舍爾、<u>以色列</u>乎、我奚能付爾 於敵、奚能使爾如<u>押瑪</u>、奚能使爾如<u>洗扁</u>、我已回志、慈心孔發、
何 11:9 我不忿怒降災、 或作我不願逞我烈怒而行不復滅<u>以法蓮</u>、我乃天主、並非人、為爾中之聖主、不復臨爾以怒、
何 11:10 主必發聲、威若獅吼、子民隨從、主一發聲、子民疾趨、至自西方、
何 11:11 必若鳥自<u>伊及</u>速至、若鴿自<u>亞述</u>而來、我必使之仍居故室、此乃主所言、○
何 11:12 <u>以法蓮</u>與<u>以色列</u>族、遍我四周言誑行詐、<u>猶大</u>尚恃天主有國、猶向聖主有忠心、 猶大尚恃天主有國猶向聖主有忠心或作猶大向天主向真誠之聖主飄流無定
何 12:1 <h2>斥責<u>以法蓮</u>與<u>猶大</u></h2> <u>以法蓮</u>食風而追東風、日增虛誑強暴、與<u>亞述</u>結盟、貢油於<u>伊及</u>、 或作以法蓮日增虛誑強暴與亞述結盟貢油於伊及地乃如捕風
何 12:2 主必斥責<u>猶大</u>、循<u>雅各</u>途而罰之、視其所為、加之以報、
<h2> 述主上古所施之恩勸之悔改
</h2>
何 12:3 昔 <u>雅各</u>在母胎執其兄之踵、倚恃己力、 倚恃己力或作壯年之時與神較量、
何 12:4 與天使較量、又且獲勝、向彼哭泣求恩、遇之於<u>伯特利</u>、在彼與我儕言、
何 12:5 主萬有之天主、大號稱為耶和華、
何 12:6 爾當歸誠於爾之天主、守虔誠公義、且恆望爾之天主、
<h2> <u>以法蓮</u>行不義大干主怒
</h2>
何 12:7 <u>以法蓮</u>猶如商賈、手持不公之權衡、樂行欺詐、
何 12:8 <u>以法蓮</u>自謂我已富有、已獲貨財、凡我由勤勞所得者、人必不見我有不義、 不義原文作愆尤有獲罪之處、
何 12:9 我乃主爾之天主、昔導爾出<u>伊及</u>、必復使爾居帷幕、與大會之日無異、
何 12:10 我屢諭先知、多賜默示、藉諸先知設譬、 以教斯民、
何 12:11 <u>基列</u> 之民、固犯罪愆、固行虛妄、 <u>吉甲</u>人愆尤更甚、在<u>吉甲</u>獻牛為祭、彼之祭壇、多如田隴之土壘、
何 12:12 昔<u>雅各</u>遁至<u>亞蘭</u>地、<u>以色列</u>為得妻服事人、為得妻牧群畜、
何 12:13 主藉先知、導<u>以色列</u>人出<u>伊及</u>、<u>以色列</u>亦因先知而得保全、 以色列亦因先知而得保全或作以色列得保全亦因先知
何 12:14 <u>以法蓮</u>干 主怒特甚、彼殺人流血之罪、必歸於其身、所行醜惡之事、其主必報之、
何 13:1 <h2><u>以法蓮</u>因崇事邪神榮華消滅</h2> 昔<u>以法蓮</u>出言、人皆戰慄、彼於<u>以色列</u>中得居高位、自崇事<u>巴力</u>獲罪、遂致滅亡、 遂致滅亡原文作則死矣
何 13:2 今犯罪益甚、以銀鑄神像、用機巧作偶像、悉為匠人所造、人皆曰獻祭之人、始可與犢 犢見八章五節小註接吻、  人皆曰獻祭之人始可與犢接吻或作人論彼曰彼以人獻祭反與犢接吻又作祭司謂眾曰以人獻祭者始可與犢接吻
何 13:3 故彼必若朝雲、若露之早歸於無有、 若露之早歸於無有或作又若晨露立時即散若穀場之糠、被風飄揚、亦若煙氣騰於牖外、 騰於牖外或作由窗中飛騰
<h2> 主怒其負恩加以懲罰
</h2>
何 13:4 我乃主爾之天主、昔導爾出自<u>伊及</u>、在我外、毋識他神、在我外、再無救主、
何 13:5 昔在曠野、旱乾無水之地、我垂顧爾、
何 13:6 斯民得食而飽、既飽則必驕傲、因而忘我、
何 13:7 故我臨之若獅、若豹伏飼於道、
何 13:8 我必遇之、若喪子之牝熊、裂其心胸、噬之若牝獅、使野獸斷傷其體、
<h2> 歎其不悔改恆心違逆難免受罰
</h2>
何 13:9 <u>以色列</u>乎、爾背叛我、背叛救爾之主、即自取敗壞、
何 13:10 昔爾求我云、願為我設立王公、 或作昔爾求我云願為我設王為我立侯伯今爾王安在、治理爾者安在、何不在爾諸邑救護爾、
何 13:11 我怒以王賜爾、我怒以王廢之、
何 13:12 <u>以法蓮</u>之愆尤罪惡存積、如裹而藏之、 原文作以法蓮之愆尤已裹其罪惡已藏
何 13:13 彼必受艱苦、若產婦分娩甚難、為子無知、生育之時、不當遲延在子宮之間、 為子無知生育之時不當遲延在子宮之間或作彼似嬰孩遲延在子宮之間不知危險
何 13:14 我欲贖之脫於示阿勒、 示阿勒有譯黃泉有譯陰府有譯墳墓下同拯之脫於死、 問死曰、死歟、爾災害安在、 問示阿勒曰、示阿勒歟、爾鋒鋩安在、  問死曰死歟爾災害安在問示阿勒曰示阿勒歟爾鋒鋩安在或作謂死曰我必滅爾謂示阿勒曰我必毀爾無奈我不見其悛改、
何 13:15 彼在兄弟之中、雖為昌熾、將有東風、即主之風、來自曠野、 將有東風即主之風來自曠野或作必有東風至主必使風自曠野而來使其泉竭源涸、敵必劫掠所積蓄之一切寶器、
何 13:16 <u>撒瑪利亞</u> 民背叛其天主、自取罪戾、必亡於鋒刃、其孩提被擲死、其孕婦被刳剔、
何 14:1 <h2>勸以悔改</h2> <u>以色列</u>人、爾犯罪愆、遂致傾仆、 仆或作蹶下同當歸誠主爾之天主、
何 14:2 當歸誠主、以言禱曰、求主赦宥一切罪愆、我儕以言代犢、望主施恩悅納、
何 14:3 我儕不復求救於<u>亞述</u>、不復欲乘 <u>伊及</u>之馬、不再稱己手所造者為我之天主、 我之天主或作我儕之神無父之子、惟主矜恤、<h2> 應許復施恩寵</h2>
何 14:4 主曰、我必醫其背叛之惡、厚加眷愛、 厚加眷愛或作切心眷愛之我向彼已息我怒、
何 14:5 我將向<u>以色列</u>若甘露、使之發旺如百合花、使之根深如<u>利巴嫩</u> 之樹林、
何 14:6 枝條垂布、美若油果樹、其氣芬芳、若<u>利巴嫩</u> 之柏香木、
何 14:7 斯民將歸、居其蔭下、 或作居其蔭下者將必歸誠仍藝五穀、 仍藝五穀或作長如五穀發旺如葡萄樹、其聲名若<u>利巴嫩</u>之酒、
何 14:8 <u>以法蓮</u> 將云、我與偶像何涉、我 耶和華必應允之、眷顧之、我若根深葉茂之柏樹、爾欲獲果、惟由我而獲、 爾欲獲果惟由我而獲或作爾惟賴我而結實
何 14:9 誰為智者而明此事乎、孰具聰明而知之乎、主之道無不正、義人履之、罪人顛仆其中、 或作主之道無不公正善人履之惡人顛仆其上誰有智慧能明此理誰有聰明能知此事
珥 1:1 <h2><u>約珥</u>預示蝗災</h2> <u>毘都珥</u>子<u>約珥</u>、得主之默示、曰、
珥 1:2 老者當聽、斯地之居民、尚其傾耳、將有一災、爾曹在世之日、爾祖在世之日、未有如是者、 未有如是者原文作曾有如是者乎
珥 1:3 以之告子、子告孫、孫告後代、
珥 1:4 螽食餘、蝗食之、蝗食餘、小蝗食之、小蝗食餘、大蝗食之、 或作有蝗四種食爾禾稼一種食餘二種食之二種食餘三種食之三種食餘四種食之
珥 1:5 惟爾醉者、當醒而哀泣、凡爾飲酒者、當號哭不已、因新酒已絕於爾口中、
珥 1:6 異族侵犯我地、強且無數、齒若牡獅之齒、牙若牝獅之牙、
珥 1:7 毀我葡萄樹、折我無花果樹、去盡其皮、拋棄於地、使枝現白、
<h2> 勸民因災哀哭
</h2>
珥 1:8 我民、爾當哀哭、若少女幼年嫁夫、夫沒、腰間繫麻、為夫哀哭、 或作我民爾當哀哭如貞女腰間繫麻哀哭幼年所嫁之夫
珥 1:9 素祭與灌奠、 或作備素祭之物與灌奠之酒已絕於主之殿、奉事主之祭司、悲哀不勝、
珥 1:10 田畝荒蕪、地土淒涼、 淒涼原文作悲哀穀已盡、酒已罄、油已缺、
珥 1:11 麥與麰麥、悉已罄盡、田間禾稼、歸於烏有、農夫絕望、治葡萄園者號哭、
珥 1:12 葡萄樹全槁、無花果樹亦萎、石榴樹、巴勒瑪樹、蘋果樹、及田園 田園原文作田間諸樹、無不憔悴、民間歡樂、變為憂戚、
珥 1:13 惟爾祭司、當腰繫麻哀泣、供役祭臺者當號哭、奉事我天主者、入而衣麻、終夜不解、因爾天主殿中、無物可備素祭、無酒可以灌奠、
<h2> 勸以禁食籲主
</h2>
珥 1:14 當定禁食之日、宣告大會、集諸長老及地之居民、入主爾天主之殿中、呼籲主、
珥 1:15 哀哉、主降災之日伊邇、禍患由全能之主、倏然而至、
珥 1:16 於我目前、糈糧已絕、在我天主之殿中、欣喜歡樂、亦皆止息、
珥 1:17 所播之種、壞於土塊之下、倉空廩虛、遂至傾圮、因禾稼盡枯、
珥 1:18 牲畜哀鳴、群牛散亂、因牧場無草、群羊皆斃、 皆斃或作困憊
珥 1:19 曠野牧場、如被火焚、田園樹木、若烈焰所燬、我為之呼籲主、
珥 1:20 野獸亦仰望主、因溪河悉涸、曠野牧場、若為火焚、
珥 2:1 <h2>示以災勢甚凶古今未有</h2> 當在<u>郇</u>吹角、在我聖山吹角、其聲惟洪、 在我聖山吹角其聲惟洪或作在我聖山吹號筒使斯地之居民震動、因主 降災之日至也、已近矣、
珥 2:2 為幽暗晦冥之日、密雲黑雲之日、異族將至、既強且眾、勢若晨光、鋪於山巔、自古以來、未有若是者、斯後及於世世、亦必無有若是者、
珥 2:3 其所至之處、前若火焚、後若炎燬、未來之先、地如<u>伊甸</u>園、既去之後、地變荒墟、無有能避之者、
珥 2:4 其狀若馬、疾行若騎卒、
珥 2:5 在山巔跳躍有聲、若車疾行之聲、亦若火焚草芥之聲、勢若強軍、列陳以戰、
珥 2:6 因此 因此或作在其前民俱悚惶、眾面變色、
珥 2:7 彼趨如勇士、如武士攀城、成列而行、不失行伍、 成列而行不失行伍或作各行己道不亂隊伍
珥 2:8 不相擁擠、各行己徑、雖蹈鋒刃、亦不受傷、
珥 2:9 奔馳邑中、攀垣登室、由牖而進、猶之盜賊、
珥 2:10 其來之時、地震天動、日月昏暗、星辰無光、
珥 2:11 主在其軍前出令、 出令原文作發聲其營壘甚廣、成其命者極強、主之日大而可畏、  主之日大而可畏或作主降大災之日甚為可畏孰能當之、
<h2> 勸以悔罪歸誠禁食號泣主必仍憫厥民
</h2>
珥 2:12 主曰、今爾當一心歸誠於我、禁食號哭悲哀、
珥 2:13 當切心痛悔、 切心痛悔原文作裂爾心毋庸裂衣、歸誠於主爾之天主、蓋主具仁慈、懷矜憫、含忍不遽怒、大施恩惠、所定之災、回心不降、
珥 2:14 主或回心、留遺餘福、使爾得以在主爾之天主前、獻祭灌奠、亦未可知、
珥 2:15 當吹角在<u>郇</u>、定禁食之日、宣告大會、
珥 2:16 合會民眾、使會眾自潔、招集老者、聚集孩童、及哺乳之嬰兒、使新娶者出其屋、使新婦出其內室、
珥 2:17 奉事主之祭司、當在廊與祭臺間號泣曰、求主矜恤主之民、莫使主之民 民原文作業蒙羞、為異邦人所轄制、否則恐異邦人譏誚曰、 否則恐異邦人譏誚曰原文作何為使異邦人曰彼之天主安在、○
珥 2:18 主為其地熱中、矜憫其民、
珥 2:19 主應允其民曰、我將施爾以五穀酒油、使爾得以饜足、不復使爾被異邦人凌辱、
珥 2:20 惟彼北軍、 北軍或作從北而來之軍我將使之遠離爾、我驅逐於旱乾沙漠之地、前隊向東海、後隊向西海、既行大害、其臭流布、其腥騰空、
<h2> 言必施恩賜以豐年慰藉<u>郇</u>民
</h2>
珥 2:21 地乎、勿畏、當欣喜歡樂、蓋主將行大事、
珥 2:22 田間之諸畜、毋懼、蓋曠野之牧場、草已萌芽、樹木結果、無花果樹、葡萄樹、亦皆出實、
珥 2:23 <u>郇</u>邑之民、當因主爾之天主、欣喜歡樂、因主賜爾及時之雨、為爾降春雨秋霖、與前日無異、
珥 2:24 禾場盈以五穀、巨甕將溢以酒油、
珥 2:25 昔我遣我之大軍以害爾、即蝗與小蝗與大蝗與螽、數年食爾禾稼、今我必償爾、
珥 2:26 爾曹得食而飽、必頌美主爾天主之名、因格外施恩於爾曹、 格外施恩於爾曹或作異常待爾曹我民永不羞愧、
珥 2:27 爾曹必知我駐蹕於<u>以色列</u>中、 駐蹕於以色列中或作恆在以色列中亦知我乃主爾之天主、我外無他、我民永不羞愧、○
<h2> 末日主必以神賦畀萬民
</h2>
珥 2:28 厥後我將以我之神賦畀萬人、俾爾子女言未來事、老者見夢兆、幼者見異象、
珥 2:29 當是時我亦以我之神賦畀僕婢、
<h2> 顯異跡於天地
</h2>
珥 2:30 我將顯異跡於天上地下、若血、若火、若煙、 若血若火若煙或作有血有火有煙柱
珥 2:31 日變晦冥、月為血色、主之日大而可畏、未至之先、必有此事、
<h2> 籲主名者必蒙救
</h2>
珥 2:32 凡籲主名者、必得救援、循主所言、在<u>郇</u>山、在<u>耶路撒冷</u>、人必得救、得救者、即主所召之遺民、
珥 3:1 <h2>主必懲罰己民之敵</h2> 當是日是時、我將返<u>猶大</u>及<u>耶路撒冷</u>之俘囚、 或作當是日是時我將使猶大及耶路撒冷復振興
珥 3:2 亦必合集萬邦、導之下<u>約沙法</u>谷、我在彼將鞫之、因其惡待我<u>以色列</u>民、逐之散於諸國、且分取我地、
珥 3:3 又為我民掣籤、 以決其誰得、以童易妓、鬻女得酒飲、
珥 3:4 爾<u>推羅</u> 人、<u>西頓</u> 人、及<u>非利士</u>四境 之人、與我何與、爾欲向我復仇乎、如欲向我復仇、 如欲向我復仇或作抑欲向我施仇乎我必迅速降災爾身 身原文作首下同以為報、 我必迅速降災爾身以為報或作我必使爾應得之報速臨爾身
珥 3:5 爾奪我金銀、以我可悅之寶物、攜入爾宮、
珥 3:6 以<u>猶大</u>人及<u>耶路撒冷</u>人、鬻於<u>雅完</u>族、為欲使彼遠離故土、
珥 3:7 爾鬻之於何方、後、我必使 使原文作激動之出自何方、 以歸故土、我必視爾所為、施報爾身、
珥 3:8 我必將爾子女鬻於<u>猶大</u>人、彼復鬻之於<u>示巴</u>遠方之民、 或作我必藉猶大人之手將爾之子女鬻之即鬻於遠方之族示巴人此乃主所言、○
珥 3:9 爾曹宣告於異邦中曰、當自備以戰、招募勇士、使武士俱至、
珥 3:10 一鋤製刀、以鐮製戈、弱者自勉曰、我有勇力、
珥 3:11 四周之異邦、合集速至、主歟、使主之勇士亦降臨在彼、
<h2> 主必於<u>約沙法</u>谷施行審判
</h2>
珥 3:12 列邦之人當興起、至<u>約沙法</u>谷、在彼、我將坐以鞫四周之異邦、
珥 3:13 禾稼已熟、當刈以鐮、壓酒處已盈、當至以踐 葡萄、或作爾曹可施鐮刀因禾稼已熟爾曹皆來踐葡萄因壓酒處已滿巨甕已洋溢、萬民之罪惡極大、 亦是若、
珥 3:14 眾庶無數、集於審判谷、主在審判谷行審判、其日伊邇、
珥 3:15 日月晦冥、星辰無光、
<h2> 主大顯威嚴人必知其為主
</h2>
珥 3:16 主在<u>郇</u>號呼、在<u>耶路撒冷</u>發聲、使天地震動、主必覆庇己民、扞衛<u>以色列</u>人、 主必覆庇己民扞衛以色列人原文作主必為其民之庇所為以色列人之保障
珥 3:17 爾曹必知我乃主爾之天主、駐蹕於我之聖<u>郇</u>山、 是時<u>耶路撒冷</u>必為聖地、異邦人不復侵犯、 不復侵犯原文作不復經行其中
<h2> 必降厚福於己民
</h2>
珥 3:18 當是時諸山將出 出原文作滴甘酒、 甘酒或作新酒諸嶺流乳、<u>猶大</u>百川、水流不息、必有泉源、由主殿流出、灌溉<u>施亭</u>谷、
珥 3:19 <u>伊及</u>必荒蕪、<u>伊東</u>必變為曠野、皆因向<u>猶大</u>族行強暴、在<u>猶大</u>地殺戮無辜、
珥 3:20 <u>猶大</u>及<u>耶路撒冷</u>、永有居民、世世無盡、 世世無盡或作至於世世
珥 3:21 其流血之罪、昔我未洗、今必洗之、 或作敵流其血此仇我未曾復今我必復之我耶和華駐蹕於<u>郇</u>、
摩 1:1 <h2><u>亞摩斯</u>預示主必罰<u>亞蘭</u>罪</h2> <u>猶大</u>王<u>烏西亞</u>、<u>以色列</u>王<u>約阿施</u>子<u>耶羅波安</u>在位時、地震前二年、<u>提哥亞</u>諸牧中<u>亞摩斯</u>、得默示論<u>以色列</u>、其言如左、
摩 1:2 曰、主自<u>郇</u>宣告、 宣告原文作號呼在<u>耶路撒冷</u>發聲、牧場之草雕殘、 牧場之草雕殘原文作牧人之草地悲哀<u>迦密</u>山巔 之百卉枯槁、
摩 1:3 主如是云、<u>大瑪色</u>人犯罪、至三至四、更以鐵器擊<u>基列</u>人、故我降罰以報之、必不挽回、 必不挽回或作必不回志下同
摩 1:4 必使火焚<u>哈薛</u>家、燬<u>便哈達</u>宮殿、
摩 1:5 折<u>大瑪色</u>之關、殲<u>亞文</u>平原之居民、絕<u>伯伊甸</u>之執政者、 執政者原文作執圭者下同使<u>亞蘭</u>人被擄至<u>吉珥</u>、此乃主所言、
<h2> 必罰<u>非利士</u>罪
</h2>
摩 1:6 主如是云、<u>迦薩</u>人犯罪、至三至四、更擄民眾多、付於<u>以東</u>、故我降罰以報之、必不挽回、
摩 1:7 必使火焚<u>迦薩</u>城垣、燬其宮殿、
摩 1:8 殲<u>亞實突</u>之居民、絕<u>亞實基倫</u>之執政者、加罰於<u>以革倫</u>、使<u>非利士</u>遺民盡亡、此乃主所言、
<h2> 必罰<u>推羅</u>罪
</h2>
摩 1:9 主如是云、<u>推羅</u>人犯罪、至三至四、更擄民眾多、付於<u>以東</u>、不念兄弟舊約、故我降罰以報之、必不挽回、
摩 1:10 必使火焚<u>推羅</u>城垣、燬其宮殿、
<h2> 必罰<u>以東</u>罪
</h2>
摩 1:11 主如是云、<u>以東</u>人犯罪、至三至四、更以刃追弟、棄絕矜憫、永遠發怒、恆忿不已、故我降罰以報之、必不挽回、
摩 1:12 必使火焚<u>提幔</u>、燬<u>波斯拉</u>之宮殿、
<h2> 必罰<u>亞捫</u>罪
</h2>
摩 1:13 主如是云、<u>亞捫</u>人犯罪、至三至四、更刳剔<u>基列</u>之孕婦、侵地以廓己疆、故我降罰以報之、必不挽回、
摩 1:14 至諠譁爭戰之日、勢若暴風颶風之時、我必燃火在<u>拉巴</u>、燬其宮殿、
摩 1:15 其王 其王或作瑪勒堪即米勒公亞捫族之神名與群臣、一同見擄為俘囚、主已言之矣、
摩 2:1 <h2>必罰<u>摩押</u>罪</h2> 主如是云、<u>摩押</u>人犯罪、至三至四、更以<u>以東</u>王之骸骨、焚燒成灰、故我降罰以報之、必不挽回、
摩 2:2 必使火焚<u>摩押</u>、燬<u>加畧</u>宮殿、<u>摩押</u>必亡、在敵鼓譟號呼吹角之間、
摩 2:3 我必於<u>摩押</u>中翦滅掌權者、 掌權者或作士師以其諸伯與民同殺、主已言之、
<h2> 必罰<u>猶大</u>罪
</h2>
摩 2:4 主如是云、<u>猶大</u>人犯罪、至三至四、更藐視主之律法、不守其律例、其祖崇事虛偽、彼亦為斯虛偽所迷、故我降罰以報之、必不挽回、
摩 2:5 必使火焚<u>猶大</u>、燬<u>耶路撒冷</u>之宮殿、
<h2> 必罰<u>以色列</u>罪
</h2>
摩 2:6 主如是云、<u>以色列</u>人犯罪、至三至四、更為利鬻義人、為履一雙售貧者、故我降罰以報之、必不挽回、
摩 2:7 貧者首蒙塵埃、為彼所喜、窮者理直、彼反為曲、父子淫一女、致褻瀆我聖名、
摩 2:8 以人所質之衣、鋪於各祭壇側、偃臥其上、在其神廟中、飲勒取之酒、 在其神廟中飲勒取之酒或作罰人得酒飲於其神廟中
<h2> 主責<u>以色列</u>負恩
</h2>
摩 2:9 昔有<u>亞摩利</u>人、高若柏香木、強如橡樹、我翦滅之於<u>以色列</u>人前、上剝其果、下毀其根、
摩 2:10 又領爾出<u>伊及</u>、在曠野導爾四十年、使爾得<u>亞摩利</u>人之地為業、
摩 2:11 在爾子弟中、立人為先知、在爾壯男間、立人為那細珥、 那細珥譯即離俗者之義下同主曰、<u>以色列</u>人歟、是事豈不有乎、
摩 2:12 爾使那細珥飲酒、且囑先知曰、勿述預言、
摩 2:13 我必壓爾身、若車滿載以禾束者壓物然、 若車滿載以禾束者壓物然或作若打糧之車壓禾場滿以禾束者
摩 2:14 疾趨者不得脫逃、強壯者不得施力、英武者 英武者或作勇士不能自救、
摩 2:15 執弓者不能立、捷足者不能避難、乘馬者不能自救、
摩 2:16 當是時壯士中最有膽者、必裸而逃、此乃主所言、
摩 3:1 <h2><u>以色列</u>負恩犯罪故主必加懲罰</h2> <u>以色列</u>人、我所導出<u>伊及</u>之全家、我耶和華有言諭爾、爾其聽之、
摩 3:2 天下萬族中、我特選爾、故爾有罪、我必加罰、
摩 3:3 二人不和、豈可同行、
摩 3:4 獅未攫物、豈咆哮在林乎、壯獅無有所得、豈發聲在穴乎、
摩 3:5 若無機械、鳥豈陷於地上羅乎、羅未有所獲、豈收於地乎、
摩 3:6 邑中吹角、民豈不驚乎、邑中有禍、豈非主所降乎、
<h2> 主有命先知不敢不宣
</h2>
摩 3:7 主天主未以其隱秘先示其僕眾先知、則一無所行、
摩 3:8 獅吼誰不懼、主天主有命、孰敢不述預言、
<h2> <u>撒瑪利亞</u>大亂肆行不義必受惡報被敵攻困
</h2>
摩 3:9 主曰、當在<u>亞實突</u>宮殿內、在<u>伊及</u>宮殿中、宣告曰、宜聚集於<u>撒瑪利亞</u>山、見其中大亂、又見暴虐之事、
摩 3:10 其民不知行正、在其宅第中、集不義之財、及強奪之物、
摩 3:11 故主天主曰、必有敵人環攻斯地、傾毀爾鞏固之城、 傾毀爾鞏固之城或作使爾力微弱爾之宮殿必被劫奪、
摩 3:12 主如是云、譬彼牧者、脫羊二足 足或作股一耳、出於獅口、 或作主如是云有獅攫羊牧人但能由獅口救羊二股一耳居<u>撒瑪利亞</u>之<u>以色列</u>人、偃臥於床隅、及鋪以<u>大瑪色</u>花毯之榻上、其中得救者、亦祗若是、
摩 3:13 主耶和華萬有之天主曰、當聽斯言、警教<u>雅各</u>族、
<h2> <u>伯特利</u>壇必毀
</h2>
摩 3:14 我罰<u>以色列</u>罪愆之日、亦必降災於<u>伯特利</u>祭壇、使壇之角斷折墮於地、
摩 3:15 使冬宅夏宅、俱被傾圮、象牙之室、盡必毀滅、高大之第、俱歸鳥有、此乃主所言、
摩 4:1 <h2><u>撒瑪利亞</u>婦放肆妄行必受懲罰</h2> 爾居<u>撒瑪利亞</u>山、若<u>巴珊</u>牝牛之婦、虐遇貧者、欺壓窮者、謂家主曰、攜 酒予我飲、當聽斯言、 或作爾曹居撒瑪利亞山肥若巴珊牝牛之婦當聽斯言爾曹虐遇貧者欺壓窮者謂家主曰攜金予我使我得飲
摩 4:2 天主至聖之主、指己而誓、時日將至、人必以鈎取爾、以魚鈎取爾子女、
摩 4:3 爾由城破之處、各向前而逃、急遁於山、 山或作鞏固之城此乃主所言、
<h2> <u>以色列</u>祭祀非正必受饑荒為報
</h2>
摩 4:4 任爾曹往<u>伯特利</u>犯罪、任爾曹在<u>吉甲</u>增愆、每晨獻爾祭品、每三日進爾十分之一、
摩 4:5 焚有酵之餅、為酬恩祭、 酬恩祭或作感謝祭報己所樂獻之禮物、宣示於眾、<u>以色列</u>人歟、爾素喜悅如此、此乃主天主所言、
<h2> 雖受懲罰仍弗歸誠
</h2>
摩 4:6 我已使爾於爾諸邑中、齒淨無食、在爾各居處絕糧、爾猶不歸誠於我、此乃主所言、
摩 4:7 穡前三月、我禁止雨降、降雨於一邑、不降雨於他邑、一田得雨、他田不得雨、遂致乾旱、
摩 4:8 二三邑之民、往於他邑、求水以飲、而不得水飲足、 而不得水飲足或作而未得止渴爾猶不歸誠於我、此乃主所言、
摩 4:9 我使爾禾稼、為風所暴、細弱枯槁、爾諸園囿、葡萄園、無花果樹、油果樹、被蝗食盡、爾猶不歸誠於我、此乃主所言、
摩 4:10 我降爾以疫癘、與昔降於<u>伊及</u>無異、以刃戮爾壯男、使爾馬匹被擄、使爾軍旅盡亡、臭氣撲鼻、爾猶不歸誠於我、此乃主所言、
摩 4:11 我於爾地傾覆城邑、與昔傾覆<u>所多瑪</u>、<u>俄摩拉</u>無異、使爾如片柴、拔於火中、爾猶不歸誠於我、此乃主所言、
摩 4:12 <u>以色列</u>人歟、故我降爾以若是之災、 原文作以色列人歟故我將如是以行於爾我既將若是以行於爾、<u>以色列</u>人歟、當預為備、以迎爾之天主、
摩 4:13 創山作風、以人之意念示人、造晨光、造幽暗、 造晨光造幽暗或作變晨光為幽暗履地之高處者、主萬有之天主其名也、
摩 5:1 <h2>哀歎<u>以色列</u>人傾覆</h2>  先知曰、<u>以色列</u>族歟、我為爾作哀歌、爾其聽之、
摩 5:2 <u>以色列</u>民 民原文作處女傾仆、不能復起、顛仆塵埃、起之者無人、
摩 5:3 主天主如是云、<u>以色列</u>族中、邑出千人、惟遺百人、邑出百人、惟遺十人、
摩 5:4 主諭<u>以色列</u>族云、爾曹求我則可得生、
<h2> 勸以悔改
</h2>
摩 5:5 毋求<u>伯特利</u>、毋往<u>吉甲</u>、毋赴<u>別是巴</u>、蓋<u>吉甲</u> 人必見擄掠、<u>伯特利</u>必歸烏有、
摩 5:6 惟求主則可得生、否則恐主莅臨<u>約瑟</u>家、如火炎炎、焚燬<u>伯特利</u>、無人撲滅、
摩 5:7 爾曹判斷、不秉公義、使人受屈苦、若食茵蔯、爾曹拋棄公義於地、
摩 5:8 主造昴宿 昴宿或作七星參宿、變陰翳為晨光、使白晝暗如昏夜、使海水氾濫於地、名為耶和華、
摩 5:9 使力強者忽遭敗亡、使鞏固之城、忽被傾毀、
摩 5:10 於邑門 邑門或作公庭責人者、斯民憾之、以正而言者、 以正而言者或作言正直者為彼所厭、
摩 5:11 爾蹂躪貧民、橫徵麥稅、爾以雕石建室、不得居其中、植葡萄佳園、不得飲其酒、
摩 5:12 我知爾愆尤最多、罪惡甚重、爾困逼 困逼或作虐待義人、爾受賄賂、在公庭 公庭原文作邑門下同屈枉貧民、
摩 5:13 斯時不善、有智者當緘默、 或作故當時之智者必緘默因斯時不善也
摩 5:14 爾當求善不求惡、則可得生、主萬有之天主、亦必祐爾、循爾所言、
摩 5:15 惡惡好善、在公庭秉公義以判斷、庶幾主萬有之天主、矜憫<u>約瑟</u>之遺民、
摩 5:16 主萬有之天主如是云、在各逵衢、人必哀哭、在各街道、必有人呼哀哉哀哉、亦必招農夫來哭泣、 亦必招農夫來哭泣或作農夫亦必招人來哭泣使善作哀歌者舉哀、
摩 5:17 在諸葡萄園、人亦必哀哭、蓋我將徧行爾中、此乃主所言、
摩 5:18 爾曹欲主之日速至、則為有禍、主之日幽暗無光、何欲其至哉、
摩 5:19 譬諸人避獅而遇熊、入室手倚墻壁、為蛇所噬、
摩 5:20 主之日豈非幽暗無光、晦冥無耀乎、
摩 5:21 爾之節期、我憎惡厭棄、 厭棄或作輕視爾大會之日、我甚不悅、 爾大會之日我甚不悅或作爾聖會所獻之祭我不享之
<h2> 獻祭不誠主弗喜悅
</h2>
摩 5:22 爾獻火焚祭與素祭、我不悅納、爾用肥牲、獻為平安祭、我不垂顧、
摩 5:23 爾謳歌之聲、可撤於我前、爾琴瑟之音、我不欲聞、
摩 5:24 當行公平、有若水流、當為仁義、有若長流之溪、 或作惟宜使公義通行有若流河使義理徧行有若長流之水
摩 5:25 <u>以色列</u>族乎、昔爾在曠野、歷四十年、何嘗以祭品禮物獻於我哉、
摩 5:26 當時爾攜爾神 神原文作王<u>米勒公</u>  米勒公即摩洛之龕、與爾所敬<u>基芸</u>之偶像、及爾所作以為神之星像、
摩 5:27 因此我將使爾見擄於<u>大瑪色</u>外、主已言之矣、其名萬有之天主、
摩 6:1 <h2>責<u>以色列</u>人放縱淫佚</h2>  爾曹在<u>郇</u>安逸者、在<u>撒瑪利亞</u>山自謂有倚恃者、在列國中名最著者、<u>以色列</u>人所歸者、必有禍、
摩 6:2 可往<u>甲尼</u>而察、自彼往<u>哈末</u>大邑、又下至<u>非利士</u>人之<u>迦特</u>、見彼諸地較此二國尤佳乎、彼之境較爾之境尤廣乎、
摩 6:3 爾曹以為降罰之日尚遠、且居於位行強暴、 且居於位行強暴原文作使強暴之位相近
摩 6:4 臥於象牙之床、偃息於榻、自群中取羔以食、由牢間取犢以餐、
摩 6:5 彈琴作歌、為己製樂器、一如<u>大衛</u>、
摩 6:6 用大樽飲酒、以至貴之油膏身、為<u>約瑟</u>患難、毫不憂愁、
<h2> 必首先見擄
</h2>
摩 6:7 故必被擄於首先被擄之人中、偃息者歌聲不復聞矣、
摩 6:8 主萬有之天主曰、我指己而誓、惟彼<u>雅各</u>、我厭其榮華、憎其宮殿、必以斯邑與其居民、付於敵人、
摩 6:9 如一宅之中、猶留十人、亦必死亡、
摩 6:10 死人之親族、將焚其屍者、欲於室中取其骸骨、問室中之人曰、尚有人在爾所否、彼曰、無有、此人曰、爾當緘默、不可稱主之名、
摩 6:11 蓋主已命毀其大室小室、皆傾圮為瓦礫、
<h2> 嚴斥其喜愛虛偽顛倒是非
</h2>
摩 6:12 磐巖之上、豈能使馬奔馳、豈能用牛耕耘乎、爾判斷不秉公義、顛倒是非、使人受屈苦、若食荼草茵蔯、
摩 6:13 爾以虛浮為悅、妄自誇詡、自謂恃強得勢、 恃強得勢原文作以己力取角
摩 6:14 主萬有之天主曰、<u>以色列</u>族歟、我必使一國起、為爾之敵、窘迫爾、自<u>哈末</u>至平原 平原或作亞拉巴之溪、
摩 7:1 <h2>主欲降蝗災火災先知<u>亞摩斯</u>禱主主回厥意因而弗降</h2> 主天主以一事示我 於異象中、人為王刈草之後、草又萌芽、草始萌芽、主使蝗至、
摩 7:2 蝗既食盡國中之草、我曰、求主天主赦宥、<u>雅各</u>已衰微、焉能得立、
摩 7:3 主乃回厥志曰、此災可免、
摩 7:4 主天主復以一事示我 於異象中、主天主使火罰民、火使大淵悉涸、並焚燬田畝、
摩 7:5 我曰、求主天主中止、<u>雅各</u>已衰微、焉能得立、
摩 7:6 主天主乃回厥志曰、此災亦可免、
<h2> 主示以準繩言必絜準繩加懲罰
</h2>
摩 7:7 主復以一事示我 於異象中、有一墻、循準繩而建、主執準繩、立於其上、
摩 7:8 主謂我曰<u>亞摩斯</u>、爾觀何物、我曰、準繩、主曰、我將設準繩在我民<u>以色列</u>中、我不復寛宥之、
摩 7:9 <u>以撒</u>之邱壇必傾圮、<u>以色列</u>之聖所必荒蕪、我將興、以刃擊 擊或作誅殺<u>耶羅波安</u>之家、
<h2> <u>亞瑪謝</u>誣控<u>亞摩斯</u>
</h2>
摩 7:10 <u>伯特利</u>之祭司<u>亞瑪謝</u>、遣人詣<u>以色列</u>王<u>耶羅波安</u>曰、<u>亞摩斯</u>在<u>以色列</u>族中、圖謀以叛王、國不能當其諸言、
摩 7:11 蓋<u>亞摩斯</u>如此云、<u>耶羅吧安</u>必死於刃、<u>以色列</u> 人必被擄掠、離其故土、
摩 7:12 <u>亞瑪謝</u>謂<u>亞摩斯</u>曰、先見歟、可遁於<u>猶大</u>、在彼可述預言以得餬口、
摩 7:13 在<u>伯特利</u>勿復述預言、蓋此乃王之聖所、為王宮殿之處、 蓋此乃王之聖所為王宮殿之處或作蓋此有王之宮殿為王建都之處
<h2> <u>亞摩斯</u>自言奉召言未來事
</h2>
摩 7:14 <u>亞摩斯</u>對<u>亞瑪謝</u>曰、我非先知、亦非先知之子、 子或作弟子我乃牧者、摘野無花果 野無花果或作桑葚者、
摩 7:15 我守群羊、主選我、 原文作主由群羊後選我主又命我曰、往哉、述預言於我民<u>以色列</u>人眾、
<h2> 預言<u>亞瑪謝</u>必受災罰
</h2>
摩 7:16 爾 <u>亞瑪謝</u>告我<u>亞摩斯</u>曰、勿為<u>以色列</u>述預言、勿向<u>以撒</u>家發言以警之、今爾聽主言、
摩 7:17 主曰、爾妻將為妓於城中、爾之子女、殞亡於刃、爾之田畝、以繩量度分予人、爾必死於不潔之地、<u>以色列</u> 人必被擄掠、離其故土、
摩 8:1 <h2>以熟果示<u>亞摩斯</u>表<u>以色列</u>人罪孽成熟必受惡報</h2> 主天主又以一事示我 於異象中、我見一筐盛以熟果、 熟果原文作夏果下同
摩 8:2 主曰、<u>亞摩斯</u>、爾觀何物、我曰、一筐盛以熟果、主曰、我民<u>以色列</u>族之 罪孽成熟、末期已屆、我不復寛宥之、
摩 8:3 主天主又曰、當是日宮殿歡樂之歌、必變悲哀之歌、 宮殿歡樂之歌必變悲哀之歌或作謳歌於宮殿者無不號泣屍骸眾多、棄擲各處、人竟緘默不言、○
<h2> 責其行欺虐事
</h2>
摩 8:4 爾曹欲吞食貧民、欲使窮者淪亡、當聽此言、
摩 8:5 爾嘗言、月朔何時過、則可糶穀、安息日何時過、則可開倉、 量穀用小伊法、 收銀欲大舍客勒、以不公之權衡欺人、
摩 8:6 以金市貧民、以雙履之值市窮者、以朽穀鬻於人、
摩 8:7 主指<u>雅各</u>之顯榮而誓 或作雅各有榮之主指己而誓云、彼之所為、我永不忘、
摩 8:8 緣此事、地不當震動乎、其中居民、不當哀痛乎、全地不當墳起、如河 之翻騰乎、不當攪起復又下陷、如<u>伊及</u>之河 漲而復退乎、
摩 8:9 主天主曰、當是日我將使日沒於午間、將於白晝使地晦冥、
摩 8:10 我使爾節期、變為愁慘之日、使爾歡樂之歌、變為哀歌、使爾眾人腰各束麻、首各除髮、我使通國之人 我使通國之人原文作我使之哀哭、若喪獨子、使其終局、困苦不堪、 使其終局困苦不堪原文作其終局如受苦之日
<h2> 時日將至人急切求道而不能得
</h2>
摩 8:11 主天主曰、日將至、我必使斯地之民饑 渴、饑非為餅、渴非為水、乃為欲聽主之言、 饑非為餅渴非為水乃為欲聽主之言或作饑非因絕糧渴非因無水乃因不得聽主之言
摩 8:12 人必遊行、自此海至彼海、自北至東、往來奔走、尋求主之言而不能得、
摩 8:13 當是日美貌之處女、壯年之男子、俱必因渴而憊、
摩 8:14 斯眾指<u>撒瑪利亞</u>獲罪所設之神而誓曰、<u>但</u>歟、爾所敬之神、我指其生而誓、<u>別示巴</u>所敬之神、我指其生而誓、故必顛蹶、不得復興、
摩 9:1 <h2>主必誅滅惡類無人得脫</h2> 我見主立於祭臺旁、 旁或作上諭 我曰、爾擊柱頂、使門楣門閾、 擊柱頂使門楣門閾或作擊門楣使門柱震動損壞、 損壞或作折碎壓於眾首、彼所遺留之人、 彼所遺留之人或作彼之後裔我必誅之以刃、逃避者無人、脫免者無人、
摩 9:2 雖掘至示阿勒、 示阿勒有譯黃泉有譯陰府有譯墳墓我手必取之由彼、雖升於天、我必降之由彼、
摩 9:3 雖匿於<u>迦密</u>之巔、我將搜而取之下、雖藏於海底、以避我目、我必命蛇噬之於彼、
摩 9:4 雖為敵所擄、我必使刃殺之於彼、我目恆鑒之、加之以禍、不加之以福、
摩 9:5 萬有之主天主捫地、地則消化、其上居民、無不哀痛、全地必墳起、若河 之翻騰、復又下陷如<u>伊及</u>之河、 漲而復退、
摩 9:6 建閣於天、以地為穹蒼之基、命海水氾濫於地、其名耶和華也、○
摩 9:7 主曰、<u>以色列</u>人歟、我豈不能視爾若<u>古實</u>人乎、昔我導<u>以色列</u>人出<u>伊及</u>、亦導<u>非利士</u>人出<u>鴿託</u>、導<u>亞蘭</u>人出<u>吉珥</u>、
摩 9:8 主天主又曰、此國獲罪、我目鑒察、必滅之於地上、雖然、我不盡滅<u>雅各</u>族、
摩 9:9 我必發命、簸散<u>以色列</u>族於列邦、若簸揚於篩、 若簸揚於篩或作如以篩篩穀一粒之穀、不使隕落於地、
摩 9:10 我民中之罪人、自謂禍不及我、不臨我身、俱必亡於刃、
<h2> 必復建<u>大衛</u>室
</h2>
摩 9:11 當是日<u>大衛</u>已傾頽之室、 室原文作幕我必復起之、彌補其隙、復起其圮毀之垣、  垣或作處而再建之、與古時無異、
摩 9:12 使<u>以東</u>遺民、及稱為歸我名之異邦人、俱為彼  彼即大衛家所得、此乃行是事之主所言、
摩 9:13 主曰、時日將至、耕者速隨穫者、踐葡萄者速隨播種者、山將出 出原文作滴甘酒、嶺流新酒、 嶺流新酒原文作嶺將消化
摩 9:14 我必返我民<u>以色列</u>之俘囚、 或作我必使我民以色列復振興傾圮之邑、復建而居之、栽葡萄園而飲其酒、立園囿而食其果、
摩 9:15 我必培植我民於其故土、彼必不復見拔於我所賜斯民 斯民或作彼之地、主爾之天主已言之矣、
俄 1:1 <h2><u>以東</u>必傾滅</h2> <u>阿巴底亞</u>之預言、乃主天主默示者、論及<u>以東</u> 或作阿巴底亞得主天主之默示論以東事曰、我儕由主聞音信、有使者遣至列邦、宣告曰、我儕可起、以攻<u>以東</u>、
<h2> 因狂傲
</h2>
俄 1:2 主謂<u>以東</u>曰、我使爾在列邦中為至微、令爾極被藐視、
俄 1:3 爾處巖穴、居於高險、中心狂傲自昧、爾心曰、誰能降我於地、
俄 1:4 主曰、爾雖高居如鷹、結巢於星間、我必自彼降爾下、
俄 1:5 若賊盜夜至、豈不竊至意足而後已乎、 或作若有賊至或有夜盜來竊不過滿願為止摘葡萄者若至、豈無有所遺乎、爾遭翦絕、何其甚哉、
俄 1:6 <u>以掃</u>被搜索、其寶藏 寶藏或作密處被窮察、何其甚哉、
俄 1:7 與爾結盟者、反逐爾至交界、與爾和好者、皆欺爾、且勝爾、與爾共食者、設機檻以陷爾、毫不明悟、
俄 1:8 主曰、當是日我必自<u>以東</u> 地、殲有智者、自<u>以掃</u>山、滅明哲 人、
俄 1:9 <u>提幔</u>歟、爾之勇士喪膽而恐懼、<u>以掃</u>山之居民、咸遭誅戮翦滅、
<h2> 因陷害<u>雅各</u>族
</h2>
俄 1:10 因爾向爾弟<u>雅各</u>行強暴、必受辱蒙羞、被翦絕至永遠、
俄 1:11 當日爾見外邦之人、掠其貨財、 掠其貨財或作擄其軍旅異族之人、入其邑門、為<u>耶路撒冷</u>掣籤、爾立於旁、爾若敵中之一、
俄 1:12 爾弟遇害之日、爾不當旁觀、<u>猶大</u>族喪敗之日、爾不當欣喜、彼遭難之日、爾不當口出傲慢之言、
俄 1:13 我民遭禍之日、爾不當入其邑門、彼遭禍之日、爾不當旁立、觀其受苦、彼遭禍之日、爾不當伸手、攘其貨財、
俄 1:14 爾不當立於歧途、 歧途或作隘口絕 絕或作殺其逃脫者、彼遭難之日、爾不當將其遺民付於敵手、
俄 1:15 主罰異邦、其日伊邇、循爾所行、人亦將行於爾、爾應得之報、必臨於爾身、 身原文作首
俄 1:16 爾曹 <u>猶大</u>人在我聖山、已飲 苦杯、列邦之人、亦必恆飲、且飲且吸、歸於烏有、若原未有、<h2> <u>雅各</u>族終必得救得勝</h2>
俄 1:17 在<u>郇</u>山、必有脫免於難者、其山必視為聖地、<u>雅各</u>家 家或作族下同必仍享 仍享或作復其舊業、
俄 1:18 <u>雅各</u>家必若火、<u>約瑟</u>家必若焰、<u>以掃</u>家必若稈、焚之殆盡、<u>以掃</u>家靡有孑遺、蓋主已言之矣、
俄 1:19 南方之人、將得<u>以掃</u>山、居窪地者、將得<u>非利士</u>地、亦得<u>以法蓮</u>地、 地原文作田與<u>撒瑪利亞</u>地、 地原文作田<u>便雅憫</u>人、將得<u>基列</u>、
俄 1:20 此見擄之<u>以色列</u>民眾、將得屬<u>迦南</u>人之地、至於<u>撒勒法</u>、<u>耶路撒冷</u>見擄之民、居於<u>西法拉</u>者、將得南方之邑、
俄 1:21 必有救者上至<u>郇</u>山、審判<u>以掃</u>山、則國之鈞衡將歸主、
拿 1:1 <h2>主遣<u>約拿</u>赴<u>尼尼微</u>勸民<u>約拿</u>弗從乃逃避<u>他施</u></h2> 主諭<u>亞米太</u>子<u>約拿</u>曰、
拿 1:2 爾起、往<u>尼尼微</u>大邑、向其 居民宣告責言、蓋其惡已甚、為我所鑒、 蓋其惡已甚為我所鑒原文作蓋其惡已上達於我
拿 1:3 <u>約拿</u> 聞言遂起、欲逃至<u>他施</u>以避主、下至<u>約帕</u>、適遇有舟將往<u>他施</u>、則給以值、登舟偕往<u>他施</u>以避主、
<h2> 海風大作舟人相議掣籤欲知因誰之故乃掣取<u>約拿</u>詢之<u>約拿</u>告以實情
</h2>
拿 1:4 主使海中大風驟起、海中颶風大作、舟幾壞、
拿 1:5 舟子恐懼、各禱其神、以舟中所載之物、盡擲於海、以輕其舟、<u>約拿</u>已下艙、偃臥酣寢、
拿 1:6 舟長 舟長或作舵師就之曰、何為酣寢、起、禱爾之神、庶乎神眷顧我儕、以免死亡、
拿 1:7 舟人曰、莫若掣籤、觀我儕今日遭此災、緣誰之故、遂掣籤而取<u>約拿</u>、
拿 1:8 眾謂之曰、我儕遭此災、乃因爾之故、當告我、爾作何事、 或作眾謂之曰請告我我遇此災緣何故耶爾作何事爾自何至、爾故土何處、爾屬何民、
拿 1:9 曰、我乃<u>希伯來</u>人、素敬畏天上之主宰耶和華、造海與陸地者、 造海與陸地者或作海與陸地為其所造
拿 1:10 <u>約拿</u>亦明告之以己逃避主、眾知此則懼甚、謂之曰、爾何為行此、
拿 1:11 又曰、今海之波濤洶湧已甚、當若何待爾、使海恬靜乎、
<h2> <u>約拿</u>見投於海
</h2>
拿 1:12 曰、將我擲於海、則海恬靜、蓋我知爾曹遭此颶風、乃緣我之故、
拿 1:13 眾力鼓櫂、欲近岸、海之波濤洶湧不得至、
拿 1:14 遂呼籲主曰、求主莫為此人之命、使我死亡、莫以害無辜之罪歸我、蓋主隨意而行、
拿 1:15 遂將<u>約拿</u>擲之於海、海之震盪、立即平息、
拿 1:16 舟人由是甚畏主、獻祭於主、且許願、
<h2> 為巨魚所吞
</h2>
拿 1:17 主備巨魚、吞<u>約拿</u>、<u>約拿</u>在魚腹、三日三夜、
拿 2:1 <h2><u>約拿</u>禱告主</h2> <u>約拿</u>自魚腹中、禱主其天主、
拿 2:2 曰、我遭患難、呼求主、蒙主應允、我自示阿勒 示阿勒有譯黃泉有譯陰府之深處籲禱、主俯聞我聲、
拿 2:3 主擲我於深淵、於海之中心、海水環繞我、主之波濤淹沒我、 淹沒我或作流過我身
拿 2:4 我言雖已絕 絕原文作被逐於主之目前、猶 有冀望、復得瞻仰主之聖殿、  或作我言已絕於主前豈復得瞻仰主之聖殿乎
拿 2:5 水繞我、致我命危、深淵圍抱我、海草裹我首、
拿 2:6 我下山基、我以為於我身後、地門永閉、 於我身後地門永閉原文作地之門楗為我永閉主我之天主歟、乃救援我命脫於死亡、
拿 2:7 我心頹敗之時追憶主、我之祈禱達至主前、在主之聖殿、
拿 2:8 惟彼崇事虛偽者、遺棄向彼施恩之主、 遺棄向彼施恩之主或作終棄其虔敬
拿 2:9 惟我稱道大恩、 或作惟我口出酬恩之言獻祭於主、又償所許之願、救援惟主所施、
<h2> 巨魚吐之於岸
</h2>
拿 2:10 主遂命其魚 其魚或作巨魚吐<u>約拿</u>於陸地、
拿 3:1 <h2><u>約拿</u>奉命至<u>尼尼微</u>宣告城將顛覆</h2> 主復命<u>約拿</u>曰、
拿 3:2 爾起、往<u>尼尼微</u>大邑、向其 居民宣告我所命爾宣告之言、
拿 3:3 <u>約拿</u>遂起、遵主命往<u>尼尼微</u>、夫<u>尼尼微</u>為至大之邑、其長 其長或作城之四圍三日之程、
拿 3:4 <u>約拿</u>入城、歷一日之程、宣告曰、再俟四十日、<u>尼尼微</u>必傾覆、
<h2> <u>尼尼微</u>人皆信而悔改
</h2>
拿 3:5 <u>尼尼微</u>人信天主、宣示禁食、自老至少衣麻、
拿 3:6 <u>尼尼微</u>王聞言、 聞言或作既聞此事下寶座、解衣、衣麻、坐於灰塵、
拿 3:7 王與大臣出諭、布告<u>尼尼微</u>邑曰、人與牲畜牛羊、勿食、勿飼、亦勿飲水、
拿 3:8 俱當衣麻、切切懇籲天主、各改其惡行、 改其惡行原文作離其惡途下同勿復行強暴、
拿 3:9 或天主回厥志、息其盛怒、使我不亡、亦未可知、
<h2> 主乃不降所言之災
</h2>
拿 3:10 於是天主鑒察其行為、見彼改其惡行、乃回厥志、不降所言欲降於彼之災、
拿 4:1 <h2><u>約拿</u>不悅</h2> <u>約拿</u>甚不悅而怒、
拿 4:2 禱主曰、主歟、我在故土、豈未言必有此乎、緣此遁於<u>他施</u>、蓋我知主乃仁慈矜憫之天主、不遽震怒、廣施恩惠、 主乃仁慈矜憫之天主不遽震怒廣施恩惠或作主乃賜恩施憐憫之天主容忍不易怒大發仁慈所定之災、回志不降、 所定之災回志不降或作回志不降所言之災
拿 4:3 求主取我生命、蓋我生不如死為善、
拿 4:4 主曰、爾怒豈宜乎、 豈宜乎或作其甚乎下同
拿 4:5 <u>約拿</u>出邑、在邑東而坐、構廬坐其蔭下、欲觀此邑、終將若何、
<h2> 以微末之物尚足見惜明好生之德必當廣行
</h2>
拿 4:6 主天主使一基加恩 基加恩瓜類葉大有譯［＃］麻發生、  原文作主天主備一基加恩向上而長、高於<u>約拿</u>、遮蔭其首、以救其苦、<u>約拿</u>因此基加恩甚喜、
拿 4:7 次日昧爽、天主備一蟲、使囓基加恩、遂致枯槁、
拿 4:8 日出時、天主使東風來、其氣炎熇、 原文作日出時天主備乾熱之東風日暴<u>約拿</u>之首、<u>約拿</u>憊極、求死曰、我生不如死為善、
拿 4:9 天主問<u>約拿</u>曰、爾因此基加恩怒豈宜乎、曰、我怒至於求死、亦宜也、 我怒至於求死亦宜也或作我誠怒甚至於求死
拿 4:10 主曰、此基加恩非爾栽種、非爾培養、一夜發生、一夜枯槁、爾尚愛惜、
拿 4:11 況<u>尼尼微</u>大邑、其中孩提、不識左右者、有十二萬餘、亦有牲畜眾多、我能不顧惜乎、
彌 1:1 <h2><u>以色列</u>與<u>猶大</u>崇邪拜他神主震怒降臨懲罰其罪</h2> <u>猶大</u>王<u>約坦</u>、<u>亞哈斯</u>、<u>希西家</u>相繼在位時、<u>摩利沙</u>人<u>彌迦</u>得默示、奉主命、述預言、論<u>撒瑪利亞</u>及<u>耶路撒冷</u>之事、曰、
彌 1:2 萬民歟、爾曹當聽、地與凡在其上者、爾其傾聽、主天主作證責爾、即主自其聖殿 作證責爾、
彌 1:3 主出於其所、 或作主出離其居所降臨於地、登臨地之崇邱、 登臨地之崇邱或作而履於地之高處
彌 1:4 其立於山、山消谷裂、如蠟融於火中、如水流於坡下、
彌 1:5 此皆因<u>雅各</u>之愆尤、<u>以色列</u>族之罪惡、<u>雅各</u>之愆尤何在、豈非在<u>撒瑪利亞</u>乎、<u>猶大</u>之邱壇何在、豈非在<u>耶路撒冷</u>乎、 雅各之愆尤何在豈非在撒瑪利亞乎猶大之邱壇何在豈非在耶路撒冷乎原文作雅各之愆尤為何豈非撒瑪利亞乎猶大之邱壇為何豈非耶路撒冷乎
彌 1:6 故我必使<u>撒瑪利亞</u>傾圮、變為田間之石堆、亦為植葡萄園之處、我必擲其石於谷、使其基址顯露、
彌 1:7 其中雕刻之像、俱必見碎、所得之贈物、 贈物或作財寶必焚於火、其諸偶像、我必毀之、 其諸偶像我必毀之或作其偶像處我必使荒蕪彼所積之珍寶、如妓所得之贈物、後將仍以之贈妓、
<h2> 先知為此哀痛哭號
</h2>
彌 1:8 先知曰、緣此我必哀痛哭泣、必跣足裸體而行、必哀鳴若豺狼、 豺狼或作野犬號呼若鴕鳥、
彌 1:9 蓋<u>撒瑪利亞</u>之傷甚重、延及<u>猶大</u>、延及我民之邑門、延及<u>耶路撒冷</u>、
<h2> 多方之居民皆將遘災悉宜悲哀
</h2>
彌 1:10 勿告之於<u>迦特</u>、勿哭泣在彼、 勿哭泣在彼或作勿哭於亞哥在<u>伯亞弗拉</u>身蒙灰塵、
彌 1:11 惟爾<u>沙斐</u>居民、比裸體蒙辱、遷徙而往、<u>撒南</u>居民不敢出、在<u>伯以薛</u>、人俱號哭、使爾不得棲止於彼、
彌 1:12 <u>瑪律</u>居民、因貨財見奪、中心憂傷、 或作瑪律居民為己貨財憂戚蓋主降災於<u>耶路撒冷</u>之門、 蓋主降災於耶路撒冷之門原文作因有災自主而降於耶路撒冷之門
彌 1:13 <u>拉吉</u>居民、當以駿馬駕車 而遁、蓋爾始誘<u>郇</u>之民 民原文作女犯罪、<u>以色列</u>人蹈於愆尤、 蹈於愆尤或作違背主由爾而起、
彌 1:14 故爾必以<u>摩利設迦特</u>、割與敵國、 或作故爾必以禮物饋於摩利設迦特<u>以色列</u>王恃<u>亞革悉</u>諸家、如恃虛偽、
彌 1:15 <u>瑪利沙</u>居民、我必使奪國之敵、復至以攻爾、 我必使奪國之敵復至以攻爾或作我必使敵復至攻爾以奪爾國<u>以色列</u>民眾、必遁至<u>亞杜蘭</u>、
彌 1:16 爾當為爾愛子除髮、使爾首禿 而哀哭、使爾首大禿、與禿鷹 禿鷹或作鷲鳥無異、因爾愛子被擄離爾去、
彌 2:1 <h2>嚴責惡類肆行欺壓</h2> 偃息在床、謀惡圖邪、迨至黎明、有力能行即行之、斯人則有禍、
彌 2:2 貪田而奪之、貪宅而取之、待人以虐、 待人以虐或作向人行強暴佔其室、據其業、
<h2> 言必受罰
</h2>
彌 2:3 故主如是云、我必圖維降罰 罰或作災下同於斯家、 如加重軛於頸項、使爾頸項永不得脫、亦不復得昂首而行、蓋時乃降罰之時、
<h2> 人必為之哀歎
</h2>
彌 2:4 當是日人將為爾曹作諷歌、為爾曹作悲痛之哀歌云、我儕盡敗亡、 敗亡或作衰敗彼使我民之業、為他人所得、 使我民之業為他人所得原文作變我民之業使我所有、俱與我離、以我田疇、分予悖逆者、
彌 2:5 故在主之會、爾中不復有人、按籤用繩為人量地、
彌 2:6 彼謂先知云、勿述預言、先知雖不題此事述預言、凌辱猶不得免、 或作彼眾互言先知不當題此事述預言因先知所出凌辱之言永無息止
彌 2:7 <u>雅各</u>族歟、豈可言主易於震怒乎、 或作爾稱為雅各族者歟主豈不含忍乎斯事豈主所常行乎、 主曾言、我言必於行正直者有益、
<h2> 斥其強暴之行
</h2>
彌 2:8 我民久已 久已或作邇來若敵興、安然而行之人、爾奪其外服裹衣、待之若爭戰而歸之敵、
彌 2:9 我民之婦、樂居其家、為爾所逐、我賜其子以美飾、為爾所奪、永據不還、
<h2> 污衊斯土必遭災禍
</h2>
彌 2:10 爾曹當起而往、此非爾安居之地、因污穢故、必翦滅爾、翦滅殆盡、
彌 2:11 如人尚虛浮、以偽妄之言告民曰、我乃先知、我訓爾宜飲清酒醇醪、 我乃先知我訓爾宜飲清酒醇醪原文作我向爾述預言論及酒與醇醪則民尊之為師、○
<h2> 許<u>雅各</u>復蒙恩惠得歸故土
</h2>
彌 2:12 <u>雅各</u>族歟、我必集爾眾、必和會<u>以色列</u>遺民、同置一所、 同置一所或作使爾同居一所若羊在牢中、 若羊在牢中或作若波斯拉之羊若群畜在圈、 圈或作牧場因人最多、眾聲諠譁、 眾聲諠譁或作聲喧不已
彌 2:13 開路者 開路者或作前往獲勝者行於其前、彼勝仇敵、直入邑門、又由邑門而出、其王引之以進、主導於其前、
彌 3:1 <h2>嚴責侯伯好惡惡善多行殘刻</h2> 我曰、<u>雅各</u>之諸長者、<u>以色列</u>族之秉權者、 秉權者或作侯伯當聽我言、聽訟之理、 聽訟之理或作按理以審判非爾所當知乎、
彌 3:2 斯人惡善好惡、剝人之皮、自其骨上剔肉、 剝人之皮自其骨上剔肉或作自人身上剝皮自其骨上剔肉
彌 3:3 食我民之肉、剝其皮、折其骨、斷之為塊、若欲投之於鍋、若肉在釜中、 斷之為塊若欲投之於鍋若肉在釜中或作以骨分斷如鍋中之骨以肉分切如釜中之肉
彌 3:4 將來其人呼籲主、而主不垂聽、當時主掩面不顧之、因其妄為 妄為或作作惡也、○
<h2> 嚴責偽先知但圖利己必遭災罰
</h2>
彌 3:5 彼偽先知、誘惑我民、人若使其齒有所嚼、則宣講平康、若不供其食用、則言必遭兵戈、主有言責之曰、
彌 3:6 爾必遭昏黑、如在夜中、不復得默示、必遭幽暗、不能復卜筮、彼偽先知、必覺如日已沈西、白晝已變晦冥、
彌 3:7 見異像者 見異像者或作先見者抱愧、占卜者蒙羞、皆必掩口、因不蒙天主垂應、
彌 3:8 惟我因感於主之神、大有能力、 大有能力原文作充盈以力公義才能具備、  或作惟我盈於力大感於主之神滿懷公義廣有才能以斥<u>雅各</u>之愆尤、責<u>以色列</u>之罪戾、
<h2> 肆行邪惡毫無忌憚終必受罰
</h2>
彌 3:9 <u>雅各</u>族之長者、<u>以色列</u>族之秉權者、厭惡公義、以直為曲者、當聽斯言、
彌 3:10 爾曹殺人以建<u>郇</u>、行惡以建<u>耶路撒冷</u>、
彌 3:11 長者聽訟受賄、祭司訓民圖利、先知占卜謀財、猶自以為倚賴主、曰、主在我間、禍必不臨我身、
彌 3:12 因此緣爾之故、<u>郇</u>邑盡成田疇、為人所耕、<u>耶路撒冷</u>變為瓦礫、斯殿之山、將如林中之荒邱、
彌 4:1 <h2>末日萬民歸正信服救主</h2> 至於末日、主殿之山、必超乎諸山之上、高出諸嶺、萬民必趨赴之、
彌 4:2 將有多國之民往之、彼此語曰、我儕不如登主之山、赴<u>雅各</u>天主之殿、望彼以其道教導我、使我履其途、蓋律法必自<u>郇</u>而出、主之言必從<u>耶路撒冷</u>而發、
<h2> 救主使萬民不相攻擊共享太平
</h2>
彌 4:3 主必審鞫多國、平治強大之民、直至遠方、使以刀作犁、以戈作鐮、國與國不相攻、不復學習戰事、
彌 4:4 人各將坐於己之葡萄樹下、及己之無花果樹下、無人震驚、萬有之主之口已言之矣、
彌 4:5 民曰、異邦萬族、各奉己神之名而行、惟我奉主我天主之名而行、永世靡暨、
彌 4:6 主曰、當是日跛足者、我必和會、被人驅逐及受我責罰者、我必集聚、
彌 4:7 我必使跛足者仍為遺民、使逐散者成為大國、我耶和華將為王於<u>郇</u>山、以治理之、自今直至永遠、
<h2> 國祚必復歸<u>郇</u>
</h2>
彌 4:8 惟爾<u>郇</u>邑 邑原文作女下同之山、若守群羊之望樓、昔時之權、<u>耶路撒冷</u>邑之國、仍將歸爾、
彌 4:9 今爾何為號呼、爾竟若劬勞之產婦、 爾竟若劬勞之產婦或作爾竟如婦臨產艱難痛苦爾中豈無君乎、爾之謀士豈盡亡乎、
彌 4:10 <u>郇</u>之民、 民原文作女今爾果為艱難、若產婦之劬勞、  或作郇民爾今戰慄哭號有如臨產之婦蓋爾將出邑居野、至於<u>巴比倫</u>、在彼方得解脫、在彼主將救贖爾出於敵手、
彌 4:11 今多國之民、和會攻擊爾、彼云、願<u>郇</u>邑被污穢、願我目睹<u>郇</u>邑遭難、
彌 4:12 惟彼眾不知主之意、不明主之謀、主集必眾、如集禾束於穀場、
<h2> <u>郇</u>必大獲全勝
</h2>
彌 4:13 <u>郇</u>民乎、當起而踐斯穀、我必使爾角若鐵、爾蹏若銅、爾必擊碎多民、以其寶物、供獻於耶和華、以其貨財、供獻於普天下之主宰、
彌 5:1 <h2>救主必降生<u>伯利恆</u></h2> 今爾敵人和會成軍、群至圍攻我、 群至圍攻我或作築壘環攻我以杖撻<u>以色列</u>君之頰、○
彌 5:2 惟爾<u>伯利恆</u> <u>以法他</u>、雖在<u>猶大</u>郡中 郡中原文作諸千中千者即千家也為小、然將有君自爾出、為我治理<u>以色列</u>民、其源 源原文作出自亙古自太初已有、
<h2> 必掌大權直至地極
</h2>
彌 5:3 今主必付斯民 於敵手、迨劬勞者 劬勞者或作產婦已產、則其兄弟之餘者、將歸於<u>以色列</u>人、 則其兄弟之餘者將歸於以色列人或作彼時其餘之兄弟與以色列人咸歸
彌 5:4 斯君將興、恃主之大能、賴其天主耶和華名之威嚴、以牧斯民、使之得安居、彼將為大、至於地極、
彌 5:5 斯時必平康、<u>亞述</u>人如入我地、履我殿、則我立七牧者八人君以攻之、
彌 5:6 必以鋒刃攻<u>亞述</u>地、以戈矛伐<u>寧綠</u>國、<u>亞述</u>人如入我地、履我境、彼必救我脫於其難、
彌 5:7 <u>雅各</u>之遺餘者、將在多民之中、如主降之露、如甘霖降於草上、不待人力、不俟世人之功、
彌 5:8 <u>雅各</u>之遺餘者、將在諸國之間、在多民之中、如獅在林之百獸間、如壯獅在群羊中、但一經過、則蹂躪攫噬、無能救援、
<h2> 必獲大勝
</h2>
彌 5:9 爾手高舉、制伏爾敵、爾之諸仇、俱必殲滅、
彌 5:10 主曰、當是時我將於爾中、絕爾馬、毀爾車、
彌 5:11 滅爾國之邑、拆爾諸鞏固之城、 諸鞏固之城或作一切保障
彌 5:12 去爾中之巫術、不復有為爾占卜者、
彌 5:13 於爾國中、除爾雕刻之偶像、石柱、使爾不復拜己手所作者、
彌 5:14 於爾中、拔爾諸亞舍拉、 亞舍拉或作木偶並毀爾城邑、
彌 5:15 我怒震烈、懲罰不順之諸國、
彌 6:1 <h2>主嚴責<u>以色列</u>人因負主恩</h2> 爾曹當聽主言、 主諭我云、爾起、向山嶽辯論、岡嶺宜聽爾言、
彌 6:2 惟爾山嶺、與永固之地基、俱當聽主所辯論之言、主將與己民辯論、將指責<u>以色列</u>、
彌 6:3 曰、我民歟、我向爾何為、我何嘗勞乏爾、爾試答我、
彌 6:4 昔我攜爾出<u>伊及</u>、贖爾於為奴之地、遣<u>摩西</u>、<u>亞倫</u>、<u>米利暗</u>、以引導爾、
彌 6:5 我民歟、當追念<u>摩押</u>王<u>巴勒</u>所設之謀、與<u>比珥</u>子<u>巴蘭</u>所對之之言、亦當追念自<u>示亭</u>至<u>吉甲</u>所遇之事、則可知主之恩慈、○
<h2> 因愚見以為僅獻祭可蒙主悅
</h2>
彌 6:6 我欲詣於主前、叩拜在上之天主、當獻何物、當獻火焚祭乎、抑獻一歲之犢乎、
彌 6:7 獻數千牡綿羊、獻油多若萬河、豈主所悅乎、我當以初生之嬰孩、贖我愆尤、抑以親生之骨肉、 親生之骨肉原文作我身之果贖我罪惡歟、
彌 6:8 世人乎、主曾諭爾何為善、主向爾所欲無他、惟欲爾行公義、好施矜恤、虔敬 虔敬或作謙遜以奉事爾之天主、○
彌 6:9 主之聲呼邑、 爾其聽之、凡有智慧者、必敬畏主之名、 凡有智慧者必敬畏主之名或作凡敬畏主名者必為有福爾必受撲責、亦當知定之者誰、
<h2> 因行不義
</h2>
彌 6:10 惡人家中、非尚有不義之財乎、非尚有可惡之小升斗 升斗原文作伊法乎、
彌 6:11 我 或作人若用不公之權衡、囊中藏不公之秤錘、烏得無罪、 烏得無罪或作豈可稱為無罪
彌 6:12 邑中富者、恆行強暴、居民好言偽妄、舌施詭詐、
彌 6:13 故我亦擊爾、傷重不可醫、因爾之諸罪、使爾荒蕪、 使爾荒蕪或作毀滅爾
彌 6:14 爾雖食、不得飽、身恆饑餓、爾所遷移 以避難、不能救護、即有所救護、我必使之為刃所殺、
彌 6:15 爾雖播種、不得刈穫、雖踐 踐或作壓下同油果、不得油以膏身、雖踐葡萄、不得酒以飲、
彌 6:16 爾猶守<u>暗利</u>之陋規、 陋規或作惡習原文作律例行<u>亞哈</u>家一切所行、從其所謀、故我必使爾 城邑荒蕪、使居民為人所訕笑、我民受辱、爾曹亦必當之、 我民受辱爾曹亦必當之有作爾曹必負萬民之恥笑
彌 7:1 <h2>哀嘆哲人其萎</h2> 哀哉、我之境遇、如夏果已收、摘葡萄時、所遺留之葡萄已摘、 摘葡萄時所遺留之葡萄已摘或作葡萄已摘尋求或有所遺而不得無葡萄可食、心慕初熟之無花果 而不能得、
彌 7:2 國中虔敬者已亡矣、人間正直者無有矣、眾皆設伏以殺人流血、彼此相陷 陷原文作獵於網、  彼此相陷於網或作彼此設網互相陷害
<h2> 人皆貪賄
</h2>
彌 7:3 長者 或作牧伯伸手索賄、以非為是、 或作手皆行惡且盡力行之長者索賄士師 審判求利、大夫所言惟私慾、彼此聯絡為非、若編繩索、
<h2> 不可倚賴人但當倚賴主
</h2>
彌 7:4 彼所謂善者、等諸荊棘、彼所謂正者、同於蒺藜、 或作彼之最善義者惟如荊棘彼之最正直者但如蒺藜爾中先知 所言之日、即爾受罰之日速至、是時眾俱荒亂、
彌 7:5 勿信同儔、勿恃密友、 或作謹防同儔勿信密友向眷愛之妻、亦謹守爾口、
彌 7:6 蓋子侮父、女違母、媳逆姑、人之仇敵、即己家之人、
彌 7:7 惟我瞻仰主、盼望救我之天主、我之天主必俯聽我、
<h2> 善類終必得勝
</h2>
彌 7:8 我敵歟、毋因我而欣喜、我雖傾仆、仍必復起、我雖坐於昏暗、有主為我光明、
彌 7:9 我因獲罪於主、受主之盛怒、待主為我伸冤、為我辨屈、導我入於光明、使我見其仁慈、
彌 7:10 我敵見此、必蒙羞抱愧、彼問我云、爾之天主耶和華安在、我必目睹我敵遭報、因我敵遭蹂躪、如衢路之泥然、
彌 7:11 爾之城垣、復建有日、是日地疆遠展、 地疆遠展或作主命遠傳
彌 7:12 是日自<u>亞述</u>、自<u>伊及</u>城邑、自<u>伊及</u>至於大河、自此海至彼海、自此山至彼山、咸必歸爾、
彌 7:13 然是日以先、斯地必因居民之故荒蕪、為其行為之果報、
彌 7:14 先知禱曰、求主以杖牧主之民、即所獲歸己之群羊、 即所獲歸己之群羊原文作即主業之群羊獨居林中、在<u>迦密</u>者、使其飼 使其飼或作牧之於<u>巴珊</u>、及<u>基列</u>、與古昔無異、
<h2> 主許復施恩
</h2>
彌 7:15 主曰、我必復顯示異跡、與爾出<u>伊及</u>之時無異、
<h2> 惡敵必受辱蒙羞
</h2>
彌 7:16 先知曰、異邦之民、素逞勢力、見此必羞愧、掩口不言、塞耳不聽、
彌 7:17 必餂塵若蛇、若腹行之蟲、自其鞏固之城、戰慄出降、悚然歸主我之天主、無不敬畏主、
<h2> 主必赦免己民罪愆
</h2>
彌 7:18 民曰、天主歟、何神能比主、主之遺民、 主之遺民原文作主業之遺餘者有愆尤罪惡、主乃赦宥之、主以矜憫為悅、不恆懷怒、
彌 7:19 主必復矜憫我、除我愆尤、以民之諸罪、投諸深淵、
彌 7:20 主必循在古時與我列祖所立之誓、將施誠實於<u>雅各</u>、加恩惠於<u>亞伯拉罕</u>、
鴻 1:1 <h2>主彰顯其威嚴懲悖逆之輩向己民施恩</h2> 斯乃論<u>尼尼微</u>之預言、即<u>伊利歌斯</u>人<u>那鴻</u>、所得之默示之書、
鴻 1:2 曰、主乃忌邪施報 施報或作復仇下同之天主、主震怒施報、施報於逆之者、為怨之者存怒心、
鴻 1:3 主猶含忍不遽怒、具有大能、不以惡人為無罪、主乘烈風迅風而來、以雲為足下之塵、
鴻 1:4 斥海、海水即涸、使諸江河枯竭、使<u>巴珊</u> <u>迦密</u>之百卉衰殘、使<u>利巴嫩</u>之榮華雕謝、
鴻 1:5 因主山嶽震動、岡嶺銷鎔、 銷鎔或作頓失於主前大地突起、宇宙與居其間者亦然、
鴻 1:6 主怒震烈、孰能自立、其氣奮發、孰能當之、 或作主震其怒誰能自立主發烈忿誰能當之赫怒孔發、若火炎炎、 赫怒孔發若火炎炎原文作主之盛怒傾洩猶如烈火磐巖因主崩裂、
鴻 1:7 主為至善、在患難之日、若鞏固之城、凡賴主者、蒙主眷顧、
鴻 1:8 主將使洪水氾濫、淹沒其處、 其處即尼尼微凡敵主者、主必逐之於昏暗、  凡敵主者主必逐之於昏暗或作禍患猶如昏黑必緊隨叛逆主之人
鴻 1:9 爾能設何謀以攻主、主一罰爾、使爾盡滅、毋庸再有 有原文作起災難、  主一罰爾使爾盡滅毋庸再有災難或作主必滅爾殆盡不再有災難
鴻 1:10 彼  彼即尼尼微人若荊棘、互相纏繞、亦若醉人、痛飲至於酩酊、皆被焚燬、無異乾草、
鴻 1:11 惟爾<u>尼尼微</u>、邪謬之議士、由爾中出、所謀惟惡、欲攻擊主、
鴻 1:12 主如是云、彼 彼即尼尼微人雖力盛、而且眾多、亦必翦滅、歸於烏有、 <u>猶大</u>民歟、昔我降災於爾、不復降災於爾、
鴻 1:13 我必折其  其即尼尼微王使爾負之軛、斷 其縛爾之索、
鴻 1:14 惟爾<u>尼尼微</u>王、主已命定爾不留後傳名、必自爾神廟中、除滅雕刻之像及鑄像、我已為爾備墓、蓋爾甚為陋劣、
鴻 1:15 有報佳音者、足立山岡、宣告平康日、<u>猶大</u>歟、可守爾節期、酬還爾願、兇惡之人、不復經行爾中、蓋已盡滅、
鴻 2:1 <h2>主使獲勝之大軍傾滅<u>尼尼微</u></h2> <u>尼尼微</u>歟、滅列國者、已至攻爾、當守保障、防護道路、緊束爾腰、大勉爾力、
鴻 2:2 敵使<u>雅各</u>與<u>以色列</u>虛空、壞其葡萄枝、今主必令<u>雅各</u>之榮耀、與<u>以色列</u>之榮耀復興、
鴻 2:3 其壯士執紅干、其武夫衣絳衣、備戰之日、戰車曳刃、閃爍如火、戈矛已揮、 戈矛已揮或作戈矛已揮勢甚可懼
鴻 2:4 車乘狂馳邑衢、疾走於街、狀若火炬、迅若閃電、
鴻 2:5 彼 彼即尼尼微王召其有能之士、彼行走  行走或作行時顛蹶、疾登邑垣、以備扞禦、
鴻 2:6 河閘悉啟、王宮傾毀、 傾毀原文作消滅
鴻 2:7 循所命定、王后被辱見擄、群婢搥胸、哀鳴若鴿、 或作尼尼微居民必失護衛被擄掠其中婦女搥胸哀鳴若鴿
鴻 2:8 <u>尼尼微</u>自古 滿人、若池 滿水、今皆逃遁、 人呼之曰、止也、止也、無人回顧、
鴻 2:9 可劫 其中銀、可掠 其中金、所貯藏之貨財無盡、一切寶物、無不繁多、
鴻 2:10 <u>尼尼微</u>邑全然空虛、變為荒邱、居民膽怯、兩膝戰慄、彼此相擊、諸腰痛楚、諸面變色、
鴻 2:11 今也牡獅之穴安在、壯獅養育 養育或作攫食之處安在、昔者牡獅牝獅、以及穉獅、俱遊於斯、無人叱之、 叱之或作敢惹
鴻 2:12 牡獅為穉獅搏食、為牝獅攫物、以所攫搏者、充其洞穴、以所噬斃者、盈其居處、
鴻 2:13 萬有之主曰、我必涖臨降罰於爾、 我必涖臨降罰於爾或作我必攻爾下同燬爾車乘、使成煙焰、爾諸壯獅、 爾諸壯獅或作爾如獅之壯丁必為刃所戮、 必為刃所戮原文作刃必食之我必使爾劫掠之物、  物或作事不復見於地、爾使者之聲、亦不復聞焉、
鴻 3:1 <h2><u>尼尼微</u>行邪作慝必傾滅至極</h2> <u>尼尼微</u>邑殺人流血、充以詭詐強暴、攘奪不息、禍必臨之、
鴻 3:2 鞭聲遠聞、車輪轟轟、馬奔騰、車馳驅、
鴻 3:3 騎卒踴躍、刀鎗閃爍、被殺者極多、倒斃者甚眾、屍骸無數、人蹶於上、 人蹶於上或作人因屍骸躓蹶而顛仆
鴻 3:4 皆因妓女之多淫、具美貌、有巫術者、 或作皆因斯邑如美貌之妓女多行邪淫多用巫術行淫以惑 惑原文作鬻下同列國、用巫術以惑萬族、
鴻 3:5 萬有之主曰、我必涖臨降罰於爾、去爾帷裳、 去爾帷裳或作揭爾下服以蒙爾面、使爾露體現醜、為列國所見、諸邦所觀、
鴻 3:6 我以污穢可憎之物、擲爾身上、使爾蒙辱、為眾目睹、
鴻 3:7 凡見爾者、必遁逃遙立 遁逃遙立或作逃避爾云、<u>尼尼微</u>邑傾圮 傾圮或作拆毀矣、孰為哀慟、我由何尋得人以慰藉爾、
鴻 3:8 爾豈愈於<u>挪亞們</u>哉、彼居河間、有水圍繞、以海 海或作大水為濠、城垣建於海上、
鴻 3:9 <u>古實</u>與<u>伊及</u>率軍無數、以助其力、<u>弗</u>人、<u>路比</u>人、俱來輔佐、
鴻 3:10 彼 之居民亦遷徙、為人所俘、其嬰孩被擲死於街衢、 街衢原文作一切路頭其貴顯者、敵人掣籤分取、 敵人掣籤分取或作敵為掣籤以決其誰得其大夫繫以縲絏、
鴻 3:11 爾亦必飲苦杯、至於昏醉而自藏匿、 而自藏匿或作終歸泯滅亦必因敵尋求庇所、
鴻 3:12 爾諸城垣、 城垣或作鞏固之城若初熟之無花果在樹上、人一搖撼、則墮於食者之口、
鴻 3:13 爾中軍兵、 軍兵或作人民無不怯弱、同於婦女、爾邦之門 爾邦之門或作爾險要之關盡啟、任敵入之、爾之門楗、俱焚以火、
鴻 3:14 爾將被困、當汲水以備所飲、固爾保障、和泥造磚、 和泥造磚或作以土和泥原文作入泥踐土修葺磚窰、
鴻 3:15 爾在彼火必燬爾、刃必戮爾、盡絕爾、若蝗盡食一切、任爾集軍眾若蝗、多若蚱蜢、 亦屬徒然、
鴻 3:16 爾之商賈、多於天星、皆如蝗蟲、展翼飛散、
鴻 3:17 爾之侯伯、多若蝗蟲、爾之將帥、彷彿成群之大蝗、天寒之時、棲於藩籬、日出則飛去、人不知棲於何處、
鴻 3:18 <u>亞述</u>王歟、爾之牧伯皆寢、爾之顯臣 顯臣或作英雄偃臥、爾之庶民、散於山間、無人復集之、
鴻 3:19 爾所受之傷、無藥可治、所受之損、終必致死、凡聞爾音信者、必因爾鼓掌、蓋爾之兇惡、 兇惡或作暴虐誰未受之、
哈 1:1 <h2>哀歎國人肆行兇暴</h2> 先知<u>哈巴谷</u>得默示述預言、其言如左、
哈 1:2 曰、主歟、我籲禱 主、而主不垂聽、我向主呼冤、 我向主呼冤或作我因人之強暴呼籲主而主不拯救、將至何時、
哈 1:3 何為使我目睹不義、人行惡作慝、 人行惡作慝或作人行奸惡主何為徒觀、攘奪與兇暴恆於我前、怨隙滋生、爭端紛起、
哈 1:4 緣此律法已廢、是非不循理而決、惡者圍攻善人、以致曲直顛倒、○
<h2> 主示以<u>迦勒底</u>人必至討罰其罪
</h2>
哈 1:5 主曰、爾曹當觀於異邦中、必甚駭異、當爾之時、我將行一事、雖有人告爾、爾亦不信、
哈 1:6 我將使<u>迦勒底</u>人興起、斯族殘忍暴躁、徧行天下、 天下原文作寛闊之地強據非己之邑、
哈 1:7 可畏可懼、下令決事、惟隨己意、 下令決事惟隨己意或作其權衡威勢由己而出
哈 1:8 其馬疾於豹、迅於夜出之狼、 或作彼之馬較豹尤疾彼眾為人較夜出之狼更暴騎卒驕泰踴躍、來自遠方、迅速若鷹、疾飛攫食、 迅速若鷹疾飛攫食或作迅速而行如鷹疾飛攫食
<h2> 哀歎<u>迦勒底</u>人行暴殊甚較其所討罰者尤惡
</h2>
哈 1:9 彼眾咸來、以行強暴、長驅大進、勢若東風、擄掠人民、多若塵沙、
哈 1:10 藐視君王、姍笑侯伯、譏嘲一切鞏固之城、築壘攻取、
哈 1:11 於是其心尤為狂傲、前驅造孽、以勢力為神、
哈 1:12 先知禱主曰、主我之天主、我之聖主、自亙古而有、必保全我、不致於死、 必保全我不致於死原文作我儕必不致死耶和華歟、主為懲罰而設之、天主 天主原文作磐歟、主為撲責而立之、 耶和華歟主為懲罰而設之天主歟主為撲責而立之或作耶和華全能之主歟主立此迦勒底人欲藉以懲罰撲責世人
哈 1:13 主目至潔、不欲觀妄為、不欲視惡行、今人作罪、 作罪或作行欺詐之事主何為徒觀、惡人害較己尤義者、主何為默然不言乎、
哈 1:14 主何為使人若海魚、若無君之昆蟲耶、
哈 1:15 彼以鈎釣取一切、以網捕之、以罟集之、因此欣喜歡樂、
哈 1:16 故向網獻祭、向罟焚香、因由此得分豐美、 豐美原文作肥膩得食豐裕、
哈 1:17 彼傾空其網、 以復張害人、恆殺人民、毫不顧惜、何時為止、
哈 2:1 <h2><u>哈巴谷</u>俟主明示主示以須存信而待</h2> 我欲立於守望之所、立於戍樓、 戍樓或作城垣顧盼而待、欲知 知原文作視主以何言諭我、使我如何 如何或作以何詞答所疑問者、
哈 2:2 主對我曰、書斯默示、明記於簡、使讀者易讀、 易讀原文作迅速而讀
哈 2:3 此默示、屆期必應、末日必驗、決不虛誑、雖遲延亦當俟候、因必臨至、不致永久遲延、
<h2> <u>迦勒底</u>人終必受罰因縱欲無度
</h2>
哈 2:4 驕傲者、其心不正直、惟義者、以信得生、
哈 2:5 惟彼敵人、貪酒作孽、驕傲不安、放縱情慾、永不知足、猶如示阿勒、 示阿勒有譯黃泉有譯陰府有譯墳墓彷彿死地、並吞列邦、使諸邦國、歸其統轄、 並吞列邦使諸邦國歸其統轄原文作聚列邦集諸國歸於己
哈 2:6 斯眾必作嘲笑之歌以譏之、出諷刺之言以誚之、曰、禍哉爾歟、聚斂不屬己之財、何時為止、誠為己積累重大之孽債、
哈 2:7 困 困原文作噬爾者突起、逐 逐或作撼爾者忽醒、攘奪爾之所有、
哈 2:8 因爾劫掠多國、殺人流血、在國中、在邑中、行強暴、虐遇居民、故所餘之列國、亦將劫掠爾、
<h2> 因貪不義之財
</h2>
哈 2:9 禍哉爾歟、為己家積不義之財、結巢於高處、求免災害、
哈 2:10 爾謀不義、貽羞己家、殲民眾多、自取罪戾、
哈 2:11 壁中之石將乎、屋巔之梁將應、 以訟爾罪、
<h2> 因肆行殘刻
</h2>
哈 2:12 禍哉爾歟、殺人流血以建城、行諸不義以造邑、
哈 2:13 眾民辛苦經營、悉為火所焚、萬族劬勞疲憊、俱屬徒然、皆萬有之主所命、
哈 2:14 蓋主之榮光、充盈世界、如水充盈大海、世人無不認識、
<h2> 因沈湎于酒
</h2>
哈 2:15 禍哉爾歟、使鄰里痛飲、斟酌濃酒、使之昏醉、欲觀其醜態、
哈 2:16 爾必蒙羞特甚、不得榮耀、亦必昏醉、且露下體、主右手所執之爵、爾不得不飲、爾之榮必變為辱、
哈 2:17 爾向<u>利巴嫩</u>施行強暴、殘害生靈、使俱惶恐、又殺人流血、在國中、在邑中、行強暴、虐遇居民、故必遘禍以為報、
<h2> 因崇奉偶像邪神
</h2>
哈 2:18 工人雕刻之偶像、何益之有、鑄像與偽師、 偽師或作述虛誑之師何益之有、工人作不能言之偶像、賴己所作者、何益之有、 或作工人所雕刻之偶像所鎔鑄之偶像虛偽不能應所作之偶像口不能言作之者賴之何益之有
哈 2:19 呼木 偶曰、醒歟、呼不能言之石 像曰、起歟、斯人禍矣、偶像豈能應 應或作垂訓乎、俱飾以金銀者、其中無生氣、 其中無生氣或作不通呼吸
哈 2:20 惟主在其聖殿、普天下之人、當在主前肅然靜默、
哈 3:1 <h2><u>哈巴谷</u>禱主又因主威戰慄</h2> 此乃先知<u>哈巴谷</u>祈禱之詞、其體類乎哀歌、 哀歌按希伯來原文作施磯約挪特
哈 3:2 主歟、我聞主所言、不勝驚懼、主歟、主之作為、求主在此年間復興 復興原文作復生之、在此年間復彰之、 主歟主之作為求主在此年間復興之在此年間復彰之或作求主使主之工作在此年間復興在此年間彰顯震怒之時、求主以矜憫為念、
哈 3:3 天主自<u>提幔</u>而至、聖主自<u>巴蘭</u>山而來、細拉、榮光蔽天、頌美徧地、
哈 3:4 朗耀有若日華、榮光自手激射、其威嚴藏於其中、
哈 3:5 瘟癘行於其前、熱疫 熱疫或作病災隨於其後、
哈 3:6 主立、使地震動、鑒察、使萬民驚惶、恆久之山崩裂、永在之嶽頽陷、自亙古以來、其道即若是、
哈 3:7 我見<u>古珊</u>之幕遭難、<u>米甸</u>之帷震動、
哈 3:8 主乘馬駕車、前往以勝、豈向江河氣憤、豈向江河顯威、 顯威或作忿懥豈向滄海震怒、
哈 3:9 主露弓出弢、矢無不中、足可奏凱、細拉、 或作主露弓出弢循主向諸支派所誓之言細拉主使地闢江河、 主使地闢江河或作主使江河由地湧出
哈 3:10 山嶽見主、無不震動、洪水氾濫、深淵發聲、波濤洶湧、向上翻騰、 向上翻騰原文作高舉其手
哈 3:11 主發矢揮戈、輝耀閃爍、日月停止、不出宮宿、 或作日月停止不出宮宿主發矢如光激射主揮戈如輝閃爍
哈 3:12 主怒奮發、普行下土、主忿震烈、蹂躪敵民、
哈 3:13 主出以救主之民、以救所立之受膏君、惡人家中為首者、為主所擊、露其基址、直至盡處、細拉、
哈 3:14 敵至若狂風、欲使我四散、暗噬貧民、乃其所喜、惟主以戈矛、刺其將帥之首、 或作主以戈矛刺敵將帥之首彼至如狂風欲使我四散彼之所喜乃暗中殘害貧民
哈 3:15 主乘馬履海、經浩渺之水、洶湧之波濤、 經浩渺之水洶湧之波濤或作由洶湧之波濤而過
哈 3:16 今我雖平康、我聞患難之日必至、敵民群來攻我、我聞此音信、中懷畏懼、唇齒震動、骨骸若朽、雙膝戰慄、
哈 3:17 因其時無花果樹不萌芽、葡萄樹不結實、油果樹不出油、田畝不產物、 不產物或作不出穀牢中絕羊、圈內無牛、
<h2> 仍虔信倚賴主
</h2>
哈 3:18 雖然如此、我猶因主而樂、因救我之天主、欣喜歡忭、
哈 3:19 主天主賜我以力、使我足健、疾趨若鹿、使我得履於崇邱、 崇邱原文作我之崇邱○
哈 3:20 此歌使伶長鼓琴 鼓琴原文作鼓我琴歌之、( [ 3:20 ] 編註：3:19-3:20相當於一般現代譯本的3:19)
番 1:1 <h2><u>猶大</u>作罪多端主必嚴懲</h2> <u>猶大</u>王<u>亞們</u>子<u>約西亞</u>在位時、主有言諭<u>希西家</u>元孫、<u>亞瑪利亞</u>曾孫、<u>基大利</u>孫、<u>古示</u>子<u>西番雅</u>、
番 1:2 曰、我於斯地、必除滅萬類、
番 1:3 必除人與畜、除空中鳥、海中魚、除凡陷人於罪之事、及諸惡人、我必翦滅人於斯地、此乃主所言、
番 1:4 我必舉手降罰於<u>猶大</u>人、及<u>耶路撒冷</u>居民、我於斯處、必翦滅所餘之<u>巴力</u>、必翦滅祭偶像之祭司、與他祭司之名、
番 1:5 凡在樓巔崇拜天象、又崇拜耶和華、指耶和華而誓、又指<u>瑪勒堪</u>  瑪勒堪即摩洛又名米勒公亞捫族之神名而誓、
番 1:6 背逆耶和華、不尋求耶和華、不祈禱耶和華者、我悉必翦滅、
番 1:7 當在主天主前肅敬、主之日伊邇、主已備所將殺者、已區別所將召者、
番 1:8 當我耶和華誅戮之日、必罰侯伯與王子及凡衣異邦之衣者、
番 1:9 當是日凡躍於門閾、行強暴詭詐、以其所得、 行強暴詭詐以其所得或作以強暴詭詐所得之物滿其主人之室者、我必降之以罰、
番 1:10 主曰、當是日自魚門必聞號咷之聲、自二 二或作內城必聞哀哭之聲、自山間必聞大悲慟之聲、
番 1:11 <u>瑪革提施</u>居民歟、爾曹當哀哭、因一切貿易者、 一切貿易者原文作一切迦南民俱已滅亡、凡運銀者、悉已翦滅、
番 1:12 當是日我必以燈巡察<u>耶路撒冷</u>、其中有人安然無懼、若酒澄清、渣滓在底、 若酒澄清渣滓在底或作若酒在渣滓上心中曰、主不降福、亦不降災、如是之人、我必懲罰、
番 1:13 彼之貨財、必被劫掠、彼之宅第、必變荒墟、彼雖建室、不得居其中、雖栽葡萄園、不得飲其酒、
番 1:14 主之大日伊邇、其日伊邇、其至甚速、在主之日、哀號之聲徧聞、即勇士亦悲痛號哭、 哀號之聲徧聞即勇士亦悲痛號哭或作徧有哀聲武士聞之悲慘號呼
番 1:15 是日為震怒之日、患難艱苦之日、拆毀傾覆 拆毀傾覆或作荒蕪傾圮之日、幽暗晦冥之日、密雲黑雲之日、
番 1:16 是日敵人吹角諠譁、以攻鞏固之城垣、崇高之堞樓、 或作吹角諠譁攻擊堅城高樓之日
番 1:17 我必使人窘困、亂行若瞽者、因彼獲罪於主、故其血必流、視若塵埃、其身軀必成如糞壤、
番 1:18 主震怒之日、彼之金銀不能救之、主怒憤烈、 主怒憤烈或作主震怒如火之烈必毀斯全地、猝然滅斯地一切居民、
番 2:1 <h2>勸以悔改</h2> 惟爾不知羞 不知羞或作不見悅之民、當聚集自察、
番 2:2 光陰速過、譬諸糠秕、被風飄揚、 光陰速過譬諸糠秕被風飄揚原文作日過若糠秕爾當行此在主命未出、主之震怒未臨、主怒之日未至之先、
番 2:3 斯地謙遜之人、行主法度者、爾當尋求主、尋求仁義、 仁義或作公義尋求謙遜、則在主怒之日、庶可得藏、
番 2:4 <u>迦薩</u>必荒蕪、 荒蕪或作無人居處<u>亞實基倫</u>必變為荒墟、<u>亞實突</u> 居民、當日中之時、必遭驅逐、<u>以革倫</u>必拔其根株、 以革倫必拔其根株或作以革倫必被拆毀至於基址
<h2> <u>非利士</u>必受懲罰
</h2>
番 2:5 爾海濱居民、<u>基利提</u>人、禍必臨爾、<u>迦南</u>之<u>非利士</u>地、主有言告爾、 主有言告爾或作主向爾有言必毀滅爾、居民無存、 居民無存或作俾無居民
番 2:6 瀕海之區、 瀕海之區或作沿海之一帶地下同必為牧場、但有牧人之廬、群羊之牢、
番 2:7 此瀕海之區、終歸<u>猶大</u>族所餘之人、在彼養身、暮時必臥於<u>亞實基倫</u>之室、因主即其天主眷顧之、必返其俘囚、 返其俘囚或作使其復振興
<h2> <u>摩押</u>與<u>亞捫</u>必受懲罰
</h2>
番 2:8 <u>摩押</u>人、<u>亞捫</u>人、毀謗譏誚我民、 或作摩押人毀謗我民亞捫人譏誚我民彼毀謗我民、自高自大、侵犯我民之境、我聞之矣、
番 2:9 萬有之主<u>以色列</u>之天主曰、我指己永生而誓、<u>摩押</u>必若<u>所多瑪</u>、<u>亞捫</u>族必若<u>俄摩拉</u>、蒺藜叢生、斥鹵遍地、 蒺藜叢生斥鹵遍地或作必成長蒺藜有鹽坑之地必恆荒蕪、我之遺民、必掠其貨財、得其地業、 我之遺民必掠其貨財得其地業或作我子民之餘者必掠其貨財我百姓之餘者必得其地業
番 2:10 彼遭此事、因驕傲自大、毀謗萬有之主之民、
番 2:11 主必向彼顯威可畏、廢去 廢去或作除滅天下 天下或作世間諸神、列國諸島之居民、各在己處、必崇拜主、
<h2> <u>古實</u>與<u>亞述</u>必受懲罰
</h2>
番 2:12 <u>古實</u>人歟、爾曹亦必為我刃所戮、
番 2:13 主必舉手、懲罰北方、勦滅<u>亞述</u>、使<u>尼尼微</u>荒蕪、成為旱地、無異沙漠、
番 2:14 群畜與各種野獸、必臥於其中、鵜鶘野鳥、棲於柱頂、牖間聞鳥聲、門閾荒蕪、 門閾荒蕪或作門閾之前遍有瓦礫柏香木板、俱已剝落、
番 2:15 此邑素淫樂、安居無畏、心中曰、惟有我、我外無他、忽變荒蕪、獸伏之處、凡過之者、俱戲笑搖首、
番 3:1 <h2>嚴責<u>耶路撒冷</u>人諸罪</h2> 禍哉此邑、悖逆污穢、暴虐是行、
番 3:2 彼不聽命、不受教、不倚賴主、不就近其天主、
番 3:3 其中侯伯若咆哮之獅、其士師如夜出之狼、盡噬所攫、毫不存至明日、 盡噬所攫毫不存至明日或作盡噬所得至於明日無餘骨可囓
番 3:4 其先知驕傲詭詐、其祭司污衊聖所、干犯律法、
番 3:5 至公之主、駐蹕其中、不行不義、每朝彰顯其義、無日不然、惟彼惡者毫不知恥、 惟彼惡者毫不知恥或作惟彼不義者仍不知恥
番 3:6 主曰、我翦滅列邦、使其堞樓傾圮、使其街衢荒蕪、無人來往、其城邑盡毀、無人在、 無人在或作以致無人無居民、
番 3:7 我 諭斯民曰、爾當敬畏我、承受教誨、則在我降諸罰之際、爾之居所尚不致絕、 則在我降諸罰之際爾之居所尚不致絕或作如此爾之居宅不致於循我所欲降之罰而毀滅然於凡所為、惟惡是務、 惟惡是務或作仍殷勤自敗自壞
<h2> 勸之俟<u>以色列</u>復興
</h2>
番 3:8 主曰、故爾當俟我勃興討罰之日、蓋我已定命、和會列邦、招集諸國、我氣孔發、盛怒大震、降罰其身、 我氣孔發盛怒大震降罰其身原文作傾洩我之盛忿烈怒於其身我忌邪怒烈若火、焚燬全地、
番 3:9 當是時我將使萬民出清潔之言、籲我耶和華之名、同心崇事我、
番 3:10 我所分散之民、尚祈禱我者、將自<u>古實</u>河外、攜禮物、供獻於我、
番 3:11 當是時爾行為不復悖逆我、以致蒙羞、因是時我必自爾中除諸狂傲淫樂之人、使爾不復在我聖山妄自尊大、
番 3:12 我必存留困苦貧乏之民、居於爾中、彼必倚賴我耶和華之名、
番 3:13 <u>以色列</u>遺民、不行非義、不言偽妄、口無詭譎之詞、必得養生安居、無人震驚、
<h2> 宜因主救恩喜樂
</h2>
番 3:14 <u>郇</u>邑 邑原文作女歟、當欣喜、<u>以色列</u>人歟、當歡呼、<u>耶路撒冷</u>邑 邑原文作女歟、當一心歡欣踴躍、
番 3:15 主去爾災、遠爾敵、<u>以色列</u>之君耶和華駐蹕爾中、爾必不復遭害、
番 3:16 當是時人必告<u>耶路撒冷</u>曰、勿畏懼、告<u>郇</u>曰、勿膽怯、 勿膽怯原文作爾手勿疲
番 3:17 主爾之天主駐蹕爾中、乃全能者、必施拯救、 必施拯救或作必使爾得勝必因爾歡欣喜樂、默然眷愛爾、歡呼踴躍、
番 3:18 不得赴節筵而憂者、我必集之、彼乃屬爾者也、 彼乃屬爾者也或作彼昔自爾而出彼因<u>郇</u>邑蒙羞、視若重擔、 視若重擔或作如負重擔
番 3:19 當是日凡困苦爾者、我必罰之、 爾中跛足者、我必救援、被驅逐者、我必聚集、散於各國受辱者、我必使之受讚美、得聲名、
番 3:20 當是時我聚集爾、導爾旋歸、返爾俘囚、 返爾俘囚或作使爾復振興為眾 眾原文作爾目睹、我必使爾在天下萬國中、得聲名、受讚美、主言之矣、
該 1:1 <h2><u>哈該</u>責<u>猶大</u>人延不建殿</h2> <u>大利烏</u>王二年六月朔、主有言藉先知<u>哈該</u>、命<u>撒拉鐵</u>子<u>猶大</u>方伯<u>所羅巴伯</u>、及<u>約撒答</u>子大祭司<u>約書亞</u>、曰、
該 1:2 萬有之主如是云、斯民自謂建主之殿、其期未至、
該 1:3 惟主有言藉先知<u>哈該</u>曰、
該 1:4 今此殿荒蕪、爾曹反居室、以板附墻者、於斯時豈可乎、
該 1:5 今萬有之主如是云、當察爾所為、 當察爾所為或作於爾所作之事當留心察之下同
該 1:6 爾播多穫少、食不得飽、飲不止渴、衣不得暖、工得其值、盛於漏破之囊中、
<h2> 勉勵速建
</h2>
該 1:7 萬有之主如是云、當察爾所為、
該 1:8 主曰、爾當登山取木、以建斯殿、我則悅之、我且得榮、
該 1:9 爾望多得少、攜物於家、我吹之去、誠何故耶、萬有之主曰、因我殿荒蕪、爾曹各顧 顧原文作奔其家、
該 1:10 是故覆爾之天、止降甘露、地止產百物、
該 1:11 我已使土地山岡旱乾、使五穀酒油、及地之一切所產、盡皆匱乏、使人與畜俱不得力、勞苦徒然、 原文作使旱臨於土地山岡臨於穀酒油及地之一切所產臨於人及畜臨於一切所勞苦者○
該 1:12 <u>撒拉鐵</u>子<u>所羅巴伯</u>、<u>約撒答</u>子大祭司<u>約書亞</u>、及諸遺民、遂遵主其天主之命、聽先知<u>哈該</u>、奉主其天主之遣、所傳之言、民俱敬畏主、
<h2> 許以主必眷祐
</h2>
該 1:13 主之使<u>哈該</u>奉主之遣告民云、主曰、我必眷祐爾、 眷祐爾或作偕爾下同
該 1:14 於是主感<u>撒拉鐵</u>子<u>猶大</u>方伯<u>所羅巴伯</u>之心、與<u>約撒答</u>子大祭司<u>約書亞</u>之心、及諸遺民之心、咸至、興工作於萬有之主其天主之殿、
該 1:15 時在<u>大利烏</u>王二年六月二十四日、
該 2:1 <h2>後建之殿較先建之殿榮耀尤大宜勉力建造</h2> 七月二十一日、主諭先知<u>哈該</u>曰、
該 2:2 當告<u>撒拉鐵</u>子<u>猶大</u>方伯<u>所羅巴伯</u>、<u>約撒答</u>子大祭司<u>約書亞</u>、及諸遺民曰、
該 2:3 爾中有誰存留、曾見此殿先時之華美乎、爾曹今見此殿、以為何如、豈不以為無足稱道乎、
該 2:4 主曰、<u>所羅巴伯</u>歟、爾當勉力、 勉力或作強爾志下同<u>約撒答</u>子大祭司<u>約書亞</u>歟、爾當勉力、主曰、斯地之民歟、爾當勉力以操作、因我眷祐爾、此乃萬有之主所言、
該 2:5 此循我所許爾之言、即爾出<u>伊及</u>時、我與爾立約所許者、我之神亦恆在爾中、故勿畏懼、 或作爾出伊及時我與爾立約至於今我之神仍在爾中故勿畏懼
該 2:6 萬有之主如是云、再俟片時、我將震動天地、震動滄海及陸地、
該 2:7 亦將震動萬國、萬國之珍寶 萬國之珍寶或作萬國所慕者又作萬國之可慕者將至、我將以榮耀充盈此殿、萬有之主已言之矣、
該 2:8 萬有之主曰、所有銀屬我、所有金屬我、
該 2:9 萬有之主曰、斯後時之殿、較前時之殿榮光更大、我必在此處賜平康、此乃萬有之主所言、○
<h2> 辨論潔與不潔以表斯民未建聖殿所獻之物皆為不潔諸事盡不順利
</h2>
該 2:10 <u>大利烏</u> 王二年九月二十四日、主有言藉先知<u>哈該</u>曰、
該 2:11 萬有之主如是云、當問法於祭司、
該 2:12 假若有人以衣襟攜聖肉、衣襟附餅、或羹、或酒、或油、或他食物、則是物可視為聖否、 遂以此問祭司、祭司曰、否、
該 2:13 <u>哈該</u>曰、假若有人因捫屍骸而蒙不潔、後捫是諸物、 是諸物或作上所言諸物則是物將為不潔否、祭司曰、不潔、
該 2:14 <u>哈該</u>曰、主曰、斯民斯族於我前、亦若是不潔、其手所作者不潔、 原文作哈該曰主曰斯民斯族於我前亦如是其手所作者亦如是在此 此原文作彼所獻者不潔、
該 2:15 爾曹當思念、此日以前、主殿之基未立之時、情景若何、
該 2:16 其時人至禾場、望得二十束、惟得十束、人至壓酒處、望得五十普拉、 普拉量酒之器下同惟得二十普拉、
該 2:17 主曰、我使爾勤勞所種者、為風所暴、細弱枯槁、或被雹毀傷、爾猶不歸誠於我、此乃主所言、
該 2:18 爾曹當思念、此日以前、即九月二十四日、立主殿基之日以前、爾曹當思念情景若何、
該 2:19 其時倉廩有穀種乎、葡萄樹、無花果樹、石榴樹、油果樹、俱不結實、自是以後、我必降福、 十八節十九節或作爾曹當思念此日以後即九月二十四日立主殿基之日以後爾曹當思念情景若何倉廩仍有穀種乎葡萄樹無花果樹石榴樹油果樹仍不結實乎自是以後我必降福○
<h2> 主有言應許<u>所羅巴伯</u>
</h2>
該 2:20 是月之二十四日、主再有言、諭<u>哈該</u>曰、
該 2:21 爾告<u>猶大</u>方伯<u>所羅巴伯</u>曰、我將震動天地、
該 2:22 傾倒國位、翦滅列邦諸國 列邦諸國或作異邦人之勢力、傾倒車與駕之者、使馬與乘之者俱顛蹶、使民以鋒刃自相殘殺、
該 2:23 萬有之主曰、我僕<u>撒拉鐵</u>子<u>所羅巴伯</u>歟、當是日我必選爾、視爾為印、因我喜悅爾、此乃萬有之主所言、
亞 1:1 <h2><u>撒迦利亞</u>奉主命勸<u>猶大</u>人宜歸誠於主</h2> <u>大利烏</u> 王二年八月、主有言諭<u>易多</u>孫<u>比利家</u>子先知<u>撒迦利亞</u>曰、
亞 1:2 主曾震怒爾之列祖、
亞 1:3 當告之曰、萬有之主如是云、爾曹歸誠於我、我必復眷顧爾、 復眷顧爾原文作歸於爾萬有之主已言之矣、  或作爾當告之日萬有之主如是云爾曹歸誠於我此乃萬有之主所言萬有之主曰我必復眷顧爾曹
亞 1:4 主曰、毋效爾之列祖、昔日之眾先知曾告之曰、萬有之主如是云、爾當悔改、勿行惡道、勿作惡事、 勿行惡道勿作惡事或作離爾惡道惡行彼不聽、不順我、此乃主所言、
亞 1:5 爾之列祖安在、眾先知豈得永存、
亞 1:6 但我言我命、我所諭我僕眾先知者、豈不悉臨及爾祖乎、彼遂悛悔、自謂 自謂或作曰萬有之主已擬定、 擬定或作立志循我道途 道途或作動作行為、施報我身、已若是行於我矣、○
<h2> <u>撒迦利亞</u>得默示見人乘馬之異象
</h2>
亞 1:7 <u>大利烏</u>王二年十一月、即細罷特月二十四日、<u>易多</u>孫<u>比利家</u>子先知<u>撒迦利亞</u>、得主之默示、 <u>撒迦利亞</u>曰、
亞 1:8 我於夜觀異象、見有人乘紅馬、立於谷 谷或作窪地之岡拈樹間、其後有紅馬紫 紫或作黃馬白馬、
亞 1:9 我曰、我主、此何意歟、與我言之天使謂我曰、我將示爾、此為何意、
亞 1:10 立於岡拈樹間者曰、此乃主所遣遍游 遍游或作游行下同於地、
亞 1:11 彼  彼即前言之諸馬謂立於岡拈樹間主之使者曰、我儕遍游於地、見全地安居無事、
<h2> 天使禱主主以善言慰藉之許以必復施恩眷顧<u>耶路撒冷</u>
</h2>
亞 1:12 主之使者曰、萬有之主歟、歷七十年、主怒<u>耶路撒冷</u>與<u>猶大</u>諸邑、主不施矜憫、將至何時、
亞 1:13 主以善言慰藉與我言之天使、
亞 1:14 與我言之天使告我曰、當宣告曰、萬有之主如是云、我為<u>耶路撒冷</u>、為<u>郇</u>、熱中至極、
亞 1:15 我向安佚之列國、大震我怒、蓋我昔微怒 斯民、而彼加害過甚、
亞 1:16 故主如是云、我必施矜憫、復臨<u>耶路撒冷</u>、 或作故主如是云我必復施矜憫歸耶路撒冷我之殿必復建在其中、必復用準繩、建築<u>耶路撒冷</u>之城垣、此乃萬有之主所言、
亞 1:17 又當宣告曰、萬有之主如是云、我諸城邑、必復豐阜滿溢、主復慰藉<u>郇</u>邑、復選<u>耶路撒冷</u>、○
<h2> 見四角
</h2>
亞 1:18 我舉目而望、見有四角、
亞 1:19 我問與我言之天使曰、此何意、對我曰、此角乃散<u>猶大</u> <u>以色列</u>及<u>耶路撒冷</u> 民者、
<h2> 見工師四人
</h2>
亞 1:20 主以工師 工師或作鐵工下同四人示我、
亞 1:21 我曰、彼來欲何為、曰、此角 此角或作前所見之角散<u>猶大</u>人、使人不敢舉首、工師來欲使之恐懼、將異邦人之角、拋擲於地、蓋異邦人逞勢力、攻擊<u>猶大</u>地、 逞勢力攻擊猶大地原文作向猶大地高舉其角分散其 間居民、
亞 2:1 <h2>見人手持準繩</h2> 我又舉目而望、見一人手執準繩、
亞 2:2 我曰、爾何往、對我曰、欲量度<u>耶路撒冷</u>、視廣幾何、長幾何、
亞 2:3 與我言之天使遂出、 出或作往他天使出迎之、
<h2> 主許以<u>耶路撒冷</u>民數繁多
</h2>
亞 2:4 告之曰、爾趨告此少者曰、<u>耶路撒冷</u>居民及牲畜繁多、必無城郭、無異鄉村、
亞 2:5 主曰、我必於四周護衛斯邑、猶如火城、必在其中彰顯榮耀、
亞 2:6 主曰、噫、噫、我分散爾眾、如 如或作於天之四風、今當自北方而逃、 而逃或作逃歸此乃主所言、
<h2> 民必得救
</h2>
亞 2:7 噫、<u>郇</u> 之民歟、居於<u>巴比倫</u>邑中 居於巴比倫邑中原文作與巴比倫女偕居者、今可脫逃、 今可脫逃或作爾當自救
亞 2:8 蓋萬有之主如是以命焉、主 許以顯榮之後、遣我就刼掠爾之諸國、 以責之、凡犯爾者、即犯其眸子、
亞 2:9 我將舉手以罰之、使之為己之奴僕 己之奴僕或作事己之國所刼掠、則爾曹乃知萬有之主遣我、
<h2> 主必居<u>郇</u>中<u>郇</u>宜歡欣喜樂
</h2>
亞 2:10 主曰、<u>郇</u>邑 邑原文作女歟、爾當謳歌欣喜、我必涖臨、駐蹕於爾中、
亞 2:11 當是日多邦之民、將歸附 歸附或作歸誠於我耶和華、皆為我民、我必駐蹕於爾中、則爾乃知萬有之主遣我就爾、
亞 2:12 主在聖地、將得<u>猶大</u>、視為己業、 或作主將使猶大在聖地據有其業亦將復選<u>耶路撒冷</u>、
亞 2:13 主勃然而興、將出其聖居、凡有血氣者、當於其前、肅然靜默、
亞 3:1 <h2>主責<u>撒但</u>禦<u>約書亞</u>命釋<u>約書亞</u>之污衣更易明衣以表必洗除厥民罪愆</h2> 主使我 於異象中見大祭司<u>約書亞</u>、 或作主示我以大祭司約書亞立於主之使者前、<u>撒但</u>立其右、以敵之、 以敵之或作以禦又作以訟之
亞 3:2 主告<u>撒但</u>曰、<u>撒但</u>歟、我耶和華責爾、我耶和華選<u>耶路撒冷</u>者責爾、斯人如拔出於火之片柴、 斯人如拔出於火之片柴原文作此非拔出於火之片柴乎
亞 3:3 <u>約書亞</u>衣污衣、立於天使前、
亞 3:4 彼謂立於其前者 或作主告左右曰、當解其污衣、又謂<u>約書亞</u>曰、我除爾愆尤、衣爾美衣、
亞 3:5 我 或作又曰、當以華冠冠其首、遂以華冠冠其首、又衣之以 美衣、主之使者立於側、
亞 3:6 主之使者告<u>約書亞</u> 告約書亞或作警教約書亞原文作向約書亞證曰、
亞 3:7 萬有之主如是云、如爾遵行我道、恪守我例、 恪守我例或作守我所命當守者則可理我家、守我院、我亦使爾得遊行於此侍立者間、
<h2> 許以必使<u>大衛</u>苗裔來
</h2>
亞 3:8 惟爾大祭司<u>約書亞</u>、與坐於爾前之伴侶、俱非常之人、 俱非常之人或作必為之施異跡爾與彼咸宜聽、我必使我僕 稱枝來、 我必使我僕稱枝來或作我必使我僕大衛苗裔來見六章十二節
亞 3:9 萬有之主曰、我於<u>約書亞</u>前所置之石、一石上有七目、我雕刻之、一日間我將除斯地之罪愆、
亞 3:10 萬有之主曰、當是日爾曹相邀鄰里、至 至或作坐於葡萄樹及無花果樹下、
亞 4:1 <h2>見金燈臺得知<u>所羅巴伯</u>建殿蒙主保祐成功</h2> 維時與我言之天使又至醒我、若人寢為人所醒、
亞 4:2 問我曰、爾觀何物、曰、我觀燈臺、純為金作、臺頂上有盂、臺上有七燈、此臺上七燈、各有七管、可以灌油、
亞 4:3 旁有二油果樹、一在盂右、一在盂左、
亞 4:4 我問與我言之天使曰、我主、此何意、
亞 4:5 與我言之天使曰、爾不知此何意乎、我曰、我主、我不知、
亞 4:6 彼謂我曰、其意即主所諭<u>所羅巴伯</u>云、萬有之主曰、非以勢、非以能、乃以我之神也、 非以勢非以能乃以我之神也或作非恃能非恃力乃恃我之神事始能成
亞 4:7 爾於<u>所羅巴伯</u>前之巨山、何足稱道、必變為平地、彼取首石、人必歡呼云、恩寵必降其上、 恩寵必降其上原文作恩寵恩寵歸之
亞 4:8 主有言諭我曰、
亞 4:9 <u>所羅巴伯</u>之手、築此殿基、其手必竣其工、爾則知萬有之主遣我就爾、
亞 4:10 誰藐視此日之事、以為細事者、見<u>所羅巴伯</u>手執準繩則喜、此七者、乃主之七目、遍察全地、 或作藐視此日之事以為細事者誰乎此七燈乃主之七目遍察全地見所羅巴伯手取準繩則喜
亞 4:11 我問天使曰、燈臺左右之二油果樹何意、
亞 4:12 我再問之曰、油果樹二枝、近於 近於或作由二金管、流出 流出或作滴似金之油者、又何意歟、
亞 4:13 曰、爾不知此何意乎、對曰、我主、我不知、
亞 4:14 曰、此乃受膏者二人、侍於天下之主前、
亞 5:1 <h2>見飛卷得知盜竊者妄誓者必如卷言見除</h2> 我復舉目而觀、見有一卷如飛、
亞 5:2 彼問我曰、爾觀何物、曰、我觀一卷若飛、長二十尺、 尺原文作肘下同廣十尺、
亞 5:3 彼曰、此 載咒詛 咒詛或作降災之詞、遍行天下、凡盜竊者、必循卷此面之言被除、凡妄誓者、必循卷彼面之言被除、 凡盜竊者必循卷此面之言被除凡妄誓者必循卷彼面之言被除或作凡盜竊者必循此卷見除於此凡妄誓者必循此卷見除於彼
亞 5:4 萬有之主曰、我出斯卷、使入盜竊者之家、又入指我名而妄誓者之家、居處其家、滅彼及其木石、
亞 5:5 與我言之天使出告我曰、爾舉目而觀、見所出者何物、
亞 5:6 我曰、此何物、曰、所出者伊法 伊法量器之名也、又曰、此即全地居民之狀、 此即全地居民之狀或作全地之伊法其狀若此
<h2> 見鉛壓一女於量器中以指<u>巴比倫</u>必受災罰
</h2>
亞 5:7 又見鉛一塊、重一他連得、  一他連得約一千二百三十兩被舉於地、又見一婦坐於伊法中、
亞 5:8 彼曰、此即罪惡、遂投之於伊法中、以鉛投於伊法口上、
亞 5:9 我又舉目而觀、見二婦出、有翼若鶴 鶴或作慈鳥翼、翼中有風、扶伊法而起、至於天地之間、
亞 5:10 我問與我言之天使曰、婦攜伊法、往於何所、
亞 5:11 謂我曰、往<u>示拿</u>地、為伊法建室、迨室建畢、 建畢原文作已備則置伊法於彼、在其處、  處或作座
亞 6:1 <h2>見車四乘</h2> 我又舉目而觀、見車四乘、自二山間而出、山乃銅山、
亞 6:2 一車駕紅馬、二車駕黑馬、
亞 6:3 三車駕白馬、四車駕斑駁之壯 壯或作灰色下同馬、
亞 6:4 我問與我言之天使曰、我主、斯何意、
亞 6:5 天使曰、此乃天之四風、 風或作神靈曾侍立於普天下之主前、今已出矣、
亞 6:6 駕黑馬者往北方、白馬隨其後、斑駁馬往南方、
亞 6:7 其壯馬出、欲遍游 遍游或作游行下同於地、天使曰、往哉、可遍游於地、遂遍游於地、
亞 6:8 彼召我曰、爾視往北方者、已雪我忿 已雪我忿或作已安我心在北方、○
<h2> 奉命為<u>約書亞</u>製金冠以表主殿必成功
</h2>
亞 6:9 主有言諭我曰、
亞 6:10 爾當自被擄而歸之<u>黑玳</u> <u>多比</u> <u>亞大亞</u>三人取金銀、當於此日入<u>西番雅</u>子<u>約西亞</u>家、即自<u>巴比倫</u>而歸之三人所至之家、
亞 6:11 取此金銀作冠、加於<u>約撒答</u>子大祭司<u>約書亞</u>之首、 十節十一節或作爾當自被擄而歸者即自巴比倫而歸之人中取數人當自黑玳多比亞大亞三家中取之又於是日當入西番雅子約西亞家當取金銀作冠加於約撒答子大祭司約書亞之首
<h2> 救主<u>大衛</u>苗裔必來臨
</h2>
亞 6:12 告之曰、萬有之主如是云、有人名枝、 名枝或作稱為大衛苗裔將由其本處挺然而生、彼將建主之殿、
亞 6:13 彼將建主之殿、具有 具有原文作負荷尊榮、坐於其位秉權衡、亦坐於其位為祭司、  亦坐於其位為祭司或作亦將有祭司坐於其位又作亦將有祭司在其位側致二者間、有和平之議、
亞 6:14 此冠必為 為或作歸<u>希連</u>、  希連即黑玳<u>多比</u>、<u>亞大亞</u>、與<u>西番雅</u>子<u>賢</u>、  賢即約西亞置於主之殿、以為記誌、
亞 6:15 遠方之人將至、以建主之殿、爾曹則知萬有之主遣我就爾、如爾聽從主爾天主之命、 則此事必成、
亞 7:1 <h2><u>沙列塞</u> <u>利劍米勒</u>等問仍當禁食否</h2> <u>大利烏</u>王四年九月、即基斯婁月四日、主默示<u>撒迦利亞</u>、
亞 7:2 時<u>沙列塞</u>、<u>利劍米勒</u>、及其從人、遣人往主之殿、 遣人往主之殿或作被遣至主之殿祈禱主、 又作時伯特利人遣沙列塞與利劍米勒及其從人往祈禱主
亞 7:3 並問諸祭司在萬有之主殿中者、及諸先知曰、我歷年以來、在五月間、號哭齋戒、 齋戒或作離俗今猶當循此以行否、
<h2> 先知奉主命告以禁食非主所喜悅
</h2>
亞 7:4 萬有之主有言諭我曰、
亞 7:5 當告國民與祭司曰、爾歷七十年、五月七月間、禁食哭泣、豈為我禁食乎、
亞 7:6 爾飲食、非為己而食、為己而飲哉、
亞 7:7 昔<u>耶路撒冷</u>及四圍之邑、尚有居民享平康、南方與平原 平原或作窪地尚有人居、此言主豈未曾藉古先知宣告 於眾乎、
<h2> 民被擄分散他邦乃因其罪
</h2>
亞 7:8 主有言諭<u>撒迦利亞</u>曰、
亞 7:9 萬有之主 曾如是諭爾列祖曰、爾決是非、當秉公義、以仁慈相待、互相矜憫、
亞 7:10 勿欺凌孤寡、客旅、貧乏、勿心中圖謀相害、
亞 7:11 惟彼不從、背逆頑梗、塞耳不聽、
亞 7:12 剛愎厥心、同於金剛石、不聽律法、不聽萬有之主、以其神藉古先知所諭之之言、 或作剛愎其心同於金剛石不聽律法不聽萬有之主以其神藉古先知諭彼惟彼不聽其言故萬有之主震怒特甚、
亞 7:13 萬有之主曰、我呼彼、彼不聽、彼籲我、我亦不聽、
亞 7:14 我散之於列邦、若以暴風、至於素不識之地、後斯地漸就荒蕪、無人往來、彼使可悅之地、變為荒墟、
亞 8:1 <h2><u>耶路撒冷</u>必復振興</h2> 萬有之主有言諭 我曰、
亞 8:2 萬有之主如是云、我為<u>郇</u>熱中至極、我為之熱中、大怒其敵、
亞 8:3 主如是云、我將歸<u>郇</u>、駐蹕於<u>耶路撒冷</u>、<u>耶路撒冷</u>將稱為誠信之邑、萬有之主之山、將稱為聖山、
亞 8:4 萬有之主如是云、老夫老婦、將復坐於<u>耶路撒冷</u>街衢、因壽高年邁、手攜杖以行、
亞 8:5 邑之街衢、遍有童男幼女、 童男幼女或作男孩女孩嬉戲於街衢、
亞 8:6 萬有之主如是云、斯遺民、如以當時之事為奇、則我亦以為奇矣、 則我亦以為奇矣或作我亦以為奇乎此乃萬有之主所言、
亞 8:7 萬有之主如是云、我將救我民、至自日出之地、日入之地、
亞 8:8 導之至、使居於<u>耶路撒冷</u>、俱為我民、我為其天主、待之以誠實仁慈、
<h2> 先知勸建殿之人奮勉建殿勿怯勿怠
</h2>
亞 8:9 萬有之主如是云、萬有之主之室即殿、人築其基址、以復建之、當日諸先知口中有言、 以勵爾、爾曹當時聞之者、當自奮勇勉力、 奮勇勉力原文作堅爾手下同
亞 8:10 是日以前、人操作、不得工值、牲畜操作、不得工值、人因仇敵、出入不得平康、我使眾人、互相攻擊、
亞 8:11 萬有之主曰、今我向斯遺民、不若往日、
亞 8:12 使之為安綏之民、 或作使之得平素以播種又作使其所播之種萌芽葡萄樹結果、土地產物、天降甘露、我使此遺民、得享此一切、
亞 8:13 <u>猶大</u>族與<u>以色列</u>族、爾在異邦中受咒詛、今我必救爾、使爾被人祝福、勿畏懼、當奮勇勉力、
亞 8:14 萬有之主如是云、昔爾列祖、干犯我怒、我決意降罰不悔、
<h2> 勉以行善
</h2>
亞 8:15 今時我亦決意施恩於<u>耶路撒冷</u>及<u>猶大</u>族、爾勿畏懼、
亞 8:16 爾所當行者無他、人與人言、當言真實、在公庭 公庭原文作邑門判斷、惟秉真誠、使人和睦、
亞 8:17 勿中心圖謀、彼此相害、勿好發妄誓、斯諸事我所深憾、此乃主所言、○
<h2> 憂愁必易為歡樂
</h2>
亞 8:18 主有言諭我曰、
亞 8:19 萬有之主如是云、四月禁食之日、五月禁食之日、七月禁之日、十月禁食之日、將在<u>猶大</u>族中、變為歡樂欣喜之日、變為佳良之節期、惟爾當好真實與和平、
<h2> 萬邦列民必尋求主恩
</h2>
亞 8:20 萬有之主如是云、列邦之人、多邑之居民將至、
亞 8:21 此邑之居民、往見彼邑之居民曰、莫若速往籲禱於主前、尋求萬有之主、我亦偕往、
亞 8:22 眾多之民、強大之邦、 或作諸國之民多邦之人將至<u>耶路撒冷</u>尋求萬有之主、籲禱於主前、
亞 8:23 萬有之主如是云、當是日諸異邦之人、將執<u>猶大</u>人之衣襟、十人執一人之衣襟曰、我聞天主祐 祐原文作偕爾、故欲與爾偕行、
亞 9:1 <h2>主必懲罰<u>哈得拉</u>與<u>大瑪色</u>城</h2> 主有言必降罰於<u>哈得拉</u>地、必 必或作亦應於<u>大瑪色</u>邑、蓋世人及<u>以色列</u>諸支派、俱仰望主、 蓋世人及以色列諸支派俱仰望主或作因主目眷顧世人眷顧以色列諸支派
<h2> 懲罰<u>哈末</u>與<u>西頓</u>
</h2>
亞 9:2 在鄰邑<u>哈末</u>亦然、在<u>推羅</u> <u>西頓</u>、雖廣有智慧亦然、 或作應驗在附近之哈末亦應驗在推羅與廣有智慧之西頓
亞 9:3 <u>推羅</u>建鞏固之城、 鞏固之城或作保障積銀若塵沙、貯金若街衢之泥土、
<h2> 懲罰<u>推羅</u>
</h2>
亞 9:4 惟主將驅逐之、以其城垣擊墮海中、 以其城垣擊墮海中或作以其貨財擲於海中使<u>推羅</u>邑被火焚燬、
<h2> 懲罰<u>非利士</u>地
</h2>
亞 9:5 <u>亞實基倫</u>見之而懼、<u>迦薩</u>見之甚驚惶、<u>以革倫</u>亦然、因所望 望或作恃者已蒙羞、<u>迦薩</u>之君必亡、<u>亞實基倫</u>無民居處、
亞 9:6 外方之民、 或作異族將居於<u>亞實突</u>、我必除滅<u>非利士</u>人之驕傲、
<h2> 終必歸正
</h2>
亞 9:7 我必使其口不復飲血、其齒不復囓穢物、 或作我必使非利士人口中不復飲血齒間不復有穢物原文作我必除其血於其口除其穢物於其齒間其中所遺之民、將歸誠於我之天主、必若<u>猶大</u>牧伯之一、<u>以革倫</u>民、必若<u>耶布斯</u>人、
<h2> 主必護衛厥民
</h2>
亞 9:8 我必扞衛我殿、有若四周列營、護之於敵軍往來之時、 或作我必扞衛我家如在四圍列營保護不復為往來之敵軍所擾害使暴虐者不復經歷其境、因我目今眷顧之、
<h2> 救主涖臨秉公施救使世太平皆當喜樂
</h2>
亞 9:9 <u>郇</u>邑 邑原文作女下同歟、當欣喜不勝、<u>耶路撒冷</u>邑歟、當歡呼、爾王臨爾、秉公義、施救援、謙和而乘驢、與驢之小者、即牝驢之子、  謙和而乘驢與驢之小者即牝驢之子或作謙和而乘驢即驢之小者牝驢之子
亞 9:10 我將滅絕<u>以法蓮</u>之車、及<u>耶路撒冷</u>之馬、爭戰之弓、亦必滅絕、王 王原文作彼以和平命於異邦人、彼所統轄者、  彼所統轄者或作彼之權衡將自海至海、自大河至於地極、
<h2> 主必保護厥民使脫於患難並賜之以福
</h2>
亞 9:11 惟爾也、因 我與爾 所立之約之血、我釋爾被囚者、出於無水之阱、 或作爾之俘囚我亦必因爾立約之血自無水之坑中釋而出之
亞 9:12 爾曹被囚猶有望者、可歸衛所、 衛所或作鞏固之城我今日告爾、必加倍償於爾、
亞 9:13 我以<u>猶大</u>為已張之弓、以<u>以法蓮</u>為所發於弓之矢、 以以法蓮為所發於弓之矢或作我視以法蓮如矢囊充滿以矢者<u>郇</u>歟、我激爾之民、 民原文作子攻<u>雅完</u>之民、 民原文作子且使爾若武士之劍、
亞 9:14 先知曰、主必為民顯現、主發之矢、猶如電閃、主天主必吹角、乘南方之烈風而至、
亞 9:15 萬有之主將護衛之、使之吞滅仇敵、蹂躪仇敵、猶若被擲之石、彼將飲而歡呼、猶若醉酒、且得充盈、猶若盆盂、彷彿祭臺之隅、
亞 9:16 當是日主其天主將救之、主必救己民、若救群羊、視之若冕旒之寶石、使其在己地、升騰高舉、 使其在己地升騰高舉或作使其在己地發以光輝
亞 9:17 其福何其廣、其美何其大、 或作其幅何其大其榮何其美佳穀使少者壯健、 壯健或作歡呼新酒使幼女亦然、
亞 10:1 <h2>凡事須求問主偶像卜士盡皆虛偽</h2> 秋兩之時、當祈主降雨、惟主造電、為民沛下甘霖、使田間菜蔬、為人而生、
亞 10:2 家堂偶像 家堂偶像原文作提拉平所言虛誕、卜士所占偽妄、作夢者之言虛幻、妄相慰藉、  作夢者之言虛幻妄相慰藉或作作夢者之言亦虛偽彼眾慰藉人之言皆屬虛幻故人若迷途之羊、無牧而受困苦、
亞 10:3 我怒牧者、必罰牡山羊、萬有之主、垂顧其群、即<u>猶大</u>族、使之若駿馬預備以戰、
亞 10:4 王者 王者原文作隅石自彼而出、元帥 元帥原文作釘自彼而出、戰士 戰士原文作弓自彼而出、一切秉權者  秉權者或作將帥自彼而出、
亞 10:5 戰爭之時、必若英豪、蹂躪敵人、若街衢之泥土、戰爭必蒙主祐、必使乘馬者抱愧、
<h2> 主必拯救厥民使歸故土
</h2>
亞 10:6 主曰、我將堅固<u>猶大</u>族、救援<u>約瑟</u>族、使之旋歸故土、我必矜憫之、如未曾棄之、蓋我耶和華乃其天主、必俯聽之、
亞 10:7 <u>以法蓮</u>必若英雄、中心怡悅、有若飲酒、其子孫見之而喜、其心為主而樂、
亞 10:8 我既救贖斯民、必招呼之、和會之、彼將復蕃衍、與昔之蕃衍無異、
亞 10:9 我曾散之於列邦、彼在遠方、亦必念我、彼偕子女、皆生存而歸 故土、
亞 10:10 我必使之歸自<u>伊及</u>地、集之出自<u>亞述</u>、使至<u>基列</u>地與<u>利巴嫩</u>、其地猶小、不足以居、
亞 10:11 主使民由苦海而過、 或作主使民辛苦過海主必擊海之波濤、使河  河即伊及之尼羅河之一切深處盡涸、<u>亞述</u>驕傲必降、<u>伊及</u>權勢必除、
亞 10:12 我耶和華使斯民倚我而增力、一舉一動、恆奉我名、此乃主所言、
亞 11:1 <h2>預言<u>耶路撒冷</u>必見傾毀</h2> <u>利巴嫩</u>歟、當啟爾門、任火焚爾柏香木、
亞 11:2 柏香木已傾、華美之樹已毀、爾柏樹當號哭、駿山之林已仆、<u>巴珊</u>橡樹亦當哀號、 或作柏樹歟爾當號哭因柏香木已倒威嚴之樹已毀巴珊橡樹歟爾曹當號哭因山巖之樹林已倒
亞 11:3 有牧人號哭之聲、因其榮華之地已毀、有穉獅咆哮之聲、因<u>約但</u>之叢林已摧、 或作牧人榮華地已毀無不號哭約但叢林已毀穉獅咆哮其聲遠聞○
<h2> 憐恤將殺之羊執二杖而牧之
</h2>
亞 11:4 主我之天主如是 諭我云、爾當牧彼將殺之羊、
亞 11:5 購之者殺之、不以為罪、鬻之者曰、我因以獲財、當頌美主、當牧之者、不加顧惜、 當牧之者不加顧惜或作其牧不惜之
亞 11:6 主曰、我不復顧惜斯地之居民、使之互相殘殺、又付之於其王之手、必毀滅斯地、我不救之脫於其手、
亞 11:7 先知曰、我遂牧此將殺之羊、斯羊誠困苦、 誠困苦或作甚為可哀我取二杖、一稱恩寵、 恩寵或作美下同一稱維繫、 維繫或作繩下同如是我牧斯羊、
亞 11:8 一月之間、我絕三牧、我心厭之、其心亦棄我、
<h2> 因民弗信救主乃折二杖
</h2>
亞 11:9 我曰、我不欲牧爾、死者聽其死、亡者聽其亡、其餘自相殘食、亦聽其然、
亞 11:10 我杖稱恩寵者、我遂折之、以示我與列民所立之約將廢、
亞 11:11 當日則廢矣、困苦之羊、仰望我者、咸知此乃主之言、
亞 11:12 我謂之曰、如爾以為美、予我以值、否則已矣、彼遂權銀之三十 舍客勒予我、以為我值、
亞 11:13 主諭我曰、爾將<u>以色列</u>人所估我之值、 所估我之值或作所估以予我之值以為昂貴之值、 或作主諭我曰爾將此銀即以色列人所估我值昂貴之銀擲於府庫、 擲於府庫或作委於陶人我遂取其銀三十 舍客勒、擲於主殿之府庫、 擲於主殿之府庫或作擲於主之殿歸於陶人
亞 11:14 我之第二杖、稱維繫者、我遂折之、以示<u>猶大</u>與<u>以色列</u>兄弟之和好將廢、
<h2> 愚牧遘禍
</h2>
亞 11:15 主諭我曰、爾又取愚牧之器、
亞 11:16 我必使一牧者興於斯地、將亡者彼不顧、迷途者彼不尋、被傷者彼不醫、強壯者彼不牧、肥美者彼食其肉、且斷其蹏、
亞 11:17 惟彼愚牧、 愚牧或作惡劣之牧遠離 遠離或作棄置群羊、禍必臨之、 禍必臨之或作禍哉禍哉刃繫 繫原文作臨下同其臂、擊其右目、  刃繫其臂擊其右目或作其臂必受傷其右目亦然其臂盡枯、其右目昏昧失明、
亞 12:1 <h2><u>耶路撒冷</u>必如酒杯使困之者至於昏迷</h2> 主有言論<u>以色列</u>、張天奠地、造人內靈氣之主曰、
亞 12:2 我必使<u>耶路撒冷</u>、向圍困<u>耶路撒冷</u>之列邦人、及其中之<u>猶大</u>人、若令人昏醉之酒杯、 或作我必使耶路撒冷向圍困耶路撒冷之列國人如使人昏醉之酒杯圍困耶路撒冷時猶大人亦在彼
<h2> 亦必如重石足令人傷
</h2>
亞 12:3 當是日天下諸族、將和會以攻<u>耶路撒冷</u>、我必使<u>耶路撒冷</u>、向彼如甚重之石、凡欲舉之者、俱必受傷、
亞 12:4 主曰、當是日我將使一切馬俱驚駭、使乘之者顛狂、惟<u>猶大</u>族、我必眷顧、使列邦諸馬目盲、
亞 12:5 <u>猶大</u>諸牧伯自言、 自言或作心中曰<u>耶路撒冷</u>居民、賴其天主萬有之主、得力以助我、
亞 12:6 當是日我必使<u>猶大</u>諸牧伯、若火爐 火爐原文作火盆在薪柴中、若火炬在禾束間、於左於右燬四圍之異邦人、  於左於右燬四圍之異邦人或作燬四圍之異邦人於左於右<u>耶路撒冷</u>居民、將仍居其邑<u>耶路撒冷</u>、
<h2> <u>猶大</u>必獲勝
</h2>
亞 12:7 主必先救<u>猶大</u>之帷幕、 帷幕或作營為欲使<u>大衛</u>家及<u>耶路撒冷</u>居民、不得向<u>猶大</u>民自誇、 向猶大民自誇或作自榮藐視猶大
亞 12:8 當是日主必扞衛<u>耶路撒冷</u>居民、當是日其中弱者、亦必若<u>大衛</u>、<u>大衛</u>家必若神、若主之使者導於其前者、
亞 12:9 當是日來攻<u>耶路撒冷</u>一切異邦人、我將欲殲滅之、
<h2> <u>耶路撒冷</u>居民必因刺傷救主悲傷痛悔
</h2>
亞 12:10 我必向<u>大衛</u>家與<u>耶路撒冷</u>居民、渥沛鴻恩、使之祈禱、 或作我必渥沛我恩賦畀我神於大衛家及耶路撒冷居民原文作我將以恩寵與禱告之神傾注於大衛家及耶路撒冷居民彼必仰視我、即彼所刺者、 彼必仰視我即彼所刺者或作彼因所刺者必仰視我必為之哀慟、若喪獨子之哀慟、必為之痛哭、若喪長子之痛哭、
亞 12:11 當是日<u>耶路撒冷</u>大有哀哭、如在<u>米吉多</u>平原<u>哈達臨門</u> 有曰哈達臨門非地名乃神名則哈達臨門四字宜單線之哀哭、
亞 12:12 全地家家必哀哭、各家在一處、<u>大衛</u>家哀哭、男在一處、女在一處、<u>拿單</u>家哀哭、男在一處、女在一處、
亞 12:13 <u>利未</u>家哀哭、男在一處、女在一處、<u>示每</u>家哀哭、男在一處、女在一處、
亞 12:14 所遺之家、各家哀哭、男在一處、女在一處、
亞 13:1 <h2>為<u>耶路撒冷</u>必濬一泉洗罪滌污</h2> 當是日必有泉源、為<u>大衛</u>家及<u>耶路撒冷</u>居民而開、 或作當是日必為大衛家與耶路撒冷居民湧出一泉得以滌罪去污、
<h2> 偶像必除偽先知不復有
</h2>
亞 13:2 萬有之主曰、當是日我必絕偶像之名於斯地、使人不復記憶、偽先知及諸污穢之鬼魔、 鬼魔或作神亦必除於斯地、
亞 13:3 如復有人妄言未來事、 妄言未來事或作妄述預言則生之之父母必責之曰、爾佯託主名而言、必不得生、生之之父母、必因其言未來事 言末來事或作傳述預言下同刺之、
亞 13:4 當是日自稱先知、見異象、言未來事者、必致羞辱、不復衣毛衣以欺人、
亞 13:5 乃告人曰、我非先知、我乃農夫、我自幼時、被鬻為奴、 被鬻為奴或作人使我守群畜
亞 13:6 如人問之曰、爾手之傷、自何而有、必曰、此我在親友家所受之傷、 或作如人問之曰爾兩手間何為有傷痕必曰我昔在親友家曾受傷也
<h2> 救主必見害
</h2>
亞 13:7 萬有之主曰、刃歟、爾醒、 刃歟爾醒或作惟爾鋒刃勃然而興擊我牧者與我同儔、擊牧者使羊散、惟彼卑微者我必護衛、 惟彼卑微者我必護衛或作惟彼小子我必救援
<h2> 民三分之一必鍊如銀試如金
</h2>
亞 13:8 主曰、於斯全地、三分之二必滅絕死亡、三分之一猶可生存、
亞 13:9 我將使三分之一、若投於火中、 若投於火中或作如由火中而經鍊之如銀、試之如金、彼籲我名、我必應允、我必曰、彼乃我民、彼必曰、耶和華乃我之天主、
亞 14:1 <h2>欲滅<u>耶路撒冷</u>者必自取滅亡</h2> 主之日將至、爾之貨財、 貨財或作掠物必分於爾中、
亞 14:2 我將和會萬邦、 萬邦或作萬族來攻<u>耶路撒冷</u>、城必陷、宅第被刼奪、婦女被玷污、邑民之半被擄掠、其餘之民、仍存邑中、 仍存邑中原文作不致見絕於邑
亞 14:3 厥後主將出、攻此列邦、 列邦或作異邦人與昔戰爭之日攻敵無異、 或作厥後主必出與此列邦戰爭與昔臨陣之日戰爭無異
<h2> 救主必將涖臨普降恩光
</h2>
亞 14:4 當是日其足將立於油果山、山在<u>耶路撒冷</u>前、即在<u>耶路撒冷</u>東、油果山必中裂、自東至西、成為最大之谷、山之一半向北移、一半向南移、
亞 14:5 山谷延及<u>亞薩</u>、爾曹由斯山谷逃遁、 爾曹由斯山谷逃遁或作爾曹逃遁於我之山谷與昔<u>猶大</u>王<u>烏西亞</u>時、人因地震逃遁無異、 與昔猶大王烏西亞時人因地震逃遁無異或作如在猶大王烏西亞時人因地震逃遁然主我之天主、偕諸聖者、必將涖臨、
亞 14:6 當是日必無光、惟嚴寒冰雪、 或作當是日有光其光不明亦不暗
亞 14:7 後有一日、乃主所知也、不晝不夕、至暮時有光、
亞 14:8 當是日必有活水由<u>耶路撒冷</u>湧出、半向東海、半向西海、夏日冬日、長有不涸、
亞 14:9 當是日主將為王於天下、是日主既獨一無二、 主既獨一無二或作耶和華既為獨一無二之主其名亦獨一無二、
亞 14:10 全地必變為平原、 變為平原或作變若亞拉巴自<u>迦巴</u>延及<u>臨門</u>、在<u>耶路撒冷</u>之南、<u>耶路撒冷</u>城必將高起、 高起或作崛興其中人民、仍居原處、自<u>便雅憫</u>門至於古門之處、 古門之處或作先前有門之處延及邑隅之門、自<u>哈楠業</u>戍樓至王之壓酒處、
<h2> <u>耶路撒冷</u>仇敵必遭諸災
</h2>
亞 14:11 人必居於<u>耶路撒冷</u>、復無咒詛、<u>耶路撒冷</u>民、安居無虞、
亞 14:12 惟彼列邦、攻繫<u>耶路撒冷</u>、主必降之以災、其災如是、足尚能立時、其肉必腐爛、 腐爛或作衰又作消下同其目必腐爛於眶、其舌必腐爛於口、
亞 14:13 是日主必使之大驚亂、彼此以手相執、彼此舉手相攻、
亞 14:14 <u>猶大</u>族亦將攻擊<u>耶路撒冷</u>、 亦將攻擊耶路撒冷或作將為耶路撒冷而戰又作亦將戰於耶路撒冷是時四周列邦人之貨財、金銀衣服、必斂聚極多、 是時四周列邦人之貨財金銀衣服必斂聚極多或作是時在耶路撒冷四周將斂聚列邦人之貨財金銀衣服不可勝數
亞 14:15 災亦降於馬騾駝驢、及此諸營中一切牲畜、其災即前言之災、 即前言之災原文作即如斯之災
<h2> 餘者必崇拜主
</h2>
亞 14:16 來攻<u>耶路撒冷</u>之列邦人、其中所遺者、每歲必上、 <u>耶路撒冷</u>、崇拜大君萬有之主、守居廬節、
亞 14:17 天下萬族、不上<u>耶路撒冷</u>崇拜大君萬有之主、必無雨降於其地、
亞 14:18 如<u>伊及</u>族不上不至、雨必不降於其地、列邦人、凡不上而守居廬節者、主必降以如斯之災、
亞 14:19 <u>伊及</u>人、列邦人、凡不上而守居廬節者、必受斯罰、
<h2> 財物必皆為聖用以事主
</h2>
亞 14:20 當是日馬鈴上亦鐫刻聖物歸於主之句、主殿中之諸釜、與祭臺前之盆盂無異、
亞 14:21 <u>耶路撒冷</u>及<u>猶大</u>諸釜、俱必視為聖物、歸於萬有之主、宰牲獻祭者、必取斯釜、烹 祭肉於其中、當是日萬有之主之殿中、必不復有貿易之人 貿易之人或作迦南人焉、
瑪 1:1 <h2><u>瑪拉基</u>斥<u>以色列</u>人負主恩</h2> 主有言諭<u>以色列</u>、默示<u>瑪拉基</u>曰、 或作主有言諭以色列託瑪拉基傳之云
瑪 1:2 主曰、我愛爾、爾曰、主於何處愛我、 主於何處愛我或作主以何愛我又作主愛我以何為徵主曰、<u>以掃</u>非<u>雅各</u>之兄乎、我愛<u>雅各</u>、
瑪 1:3 不愛 不愛或作而惡<u>以掃</u>、使其諸山荒蕪、使其地業為豺狼 豺狼或作野犬之洞穴、
瑪 1:4 <u>以東</u>人若曰、我雖遭傾毀、 我雖遭傾毀或作我雖貧乏傾圮之邑、必復建造、萬有之主如是云、任彼建造、我必毀之、人必稱其土為惡境、稱其民為主所永怒之民、
瑪 1:5 爾曹必得目睹 斯事、爾曹必將言、在<u>以色列</u>境外、主大顯其威、
<h2> 斥諸祭司弗虔敬
</h2>
瑪 1:6 我萬有之主告爾褻慢我名之祭司曰、子敬父、奴敬主、我既為父、爾何不敬我、我既為主、爾何不畏我、 我既為父爾何不敬我我既為主爾何不畏我或作我既為父爾敬我者安在我既為主爾畏我者安在乃爾曰、我於何處 於何處或作何嘗褻慢主之名乎、
瑪 1:7 爾曹以不潔之物、獻於我祭臺、自言耶和華之案可藐視、猶曰、我於何處污褻主乎、 我於何處污褻主乎或作我何嘗因獻不潔之祭物褻慢主乎
瑪 1:8 萬有之主曰、爾獻瞽目之牲、豈非不善 不善或作惡事下同乎、獻跛者病者、豈非不善乎、試獻於爾方伯、彼豈納之乎、豈悅爾乎、
瑪 1:9 萬有之主曰、由爾手獻若是之祭、主豈悅納乎、今當籲禱天主、庶幾施恩於我儕、
瑪 1:10 萬有之主曰、願爾中有人閉 我殿之門、使爾不徒燃火於我祭臺、我不悅爾、不納禮物於爾手、
瑪 1:11 萬有之主曰、自日出之所、至日入之處、列邦之人、將 將或作皆尊我名為大、各處人將 將或作皆為我名 為我名或作奉我名焚香、獻清潔之祭品、蓋我名在列邦中、將 將或作見尊為大、
<h2> 斥其褻慢
</h2>
瑪 1:12 惟爾褻瀆我名、因爾曹言主之案不潔、其上祭物可藐視、
瑪 1:13 萬有之主曰、爾屢言獻祭勞煩、遂加輕慢、更以搶奪跛足有疾之牲、獻之為祭、我豈納之於爾手乎、主已言之矣、
瑪 1:14 人若詐偽、群中有 純全之牡牲、乃用有殘疾 有殘疾或作體不全之牡畜、立願獻於主、斯人可詛、萬有之主曰、我乃至大之君、我名為列邦人所敬畏、
瑪 2:1 <h2>嚴斥祭司違命負約</h2> 爾諸祭司、宜聽斯命、
瑪 2:2 萬有之主曰、如爾不聽、心不思維、 心不思維或作不置於心下同以榮歸於我名、我必降災於爾、 我必降災於爾或作我必使爾被咒詛使爾福變為禍、 使爾福變為禍或作使爾曹不蒙福反被咒詛我已降災於爾、 降災於爾或作使爾被咒詛因爾心不思維、
瑪 2:3 爾曹播種、我必壞之、爾守節期而獻牲畜、我必以其糞撒於爾面、爾與斯糞同被移去、
瑪 2:4 使爾知我傳斯命於爾、致我與<u>利未</u> 人所立之約、可以恆存、 或作使爾知我曾傳斯命於爾曾與利未人立約萬有之主已言之矣、
瑪 2:5 昔我與<u>利未</u> 人立約、許以生命平康、且已賜之、欲其敬懼我、彼已敬懼我、敬畏我名、
瑪 2:6 真實之訓迪、 或作真理之法在其口中、詭譎之詞、不出 不出原文作不在其唇、行正直、奉事我而享平康、又使多人離其惡行、 離其惡行或作不犯罪愆
瑪 2:7 知識宜在祭司之口、 原文作祭司之唇當守知識既為萬有之主之使者、人當由其口求律法、
瑪 2:8 惟爾曹離棄正道、爾之教律法、使多人顛蹶、廢壞<u>利未</u> 人之約、此乃萬有之主所言、
瑪 2:9 爾不守我道、傳律法時、偏視不公、 偏視不公或作瞻徇情面故我亦使爾為眾民所輕藐、視為卑賤、○
<h2> 被擄而歸之<u>猶大</u>人欺凌其妻納妾於異邦者有之休幼年之妻別娶於異邦者有之先知斥之
</h2>
瑪 2:10 先知向民曰、我儕豈非皆一父所生、一天主所造乎、豈可彼此相欺、背棄 背棄原文作褻瀆我列祖之約乎、
瑪 2:11 <u>猶大</u> 人背約、 背約或作犯愆可憎之事、行在<u>以色列</u>族、在<u>耶路撒冷</u>邑中、<u>猶大</u> 人污褻主所悅之聖所、 猶大人污褻主所悅之聖所或作猶大人以主所愛之聖民為俗娶事異邦神之女為妻、
瑪 2:12 凡作是事、無論何人、 無論何人原文作無論守望者應對者雖獻祭於萬有之主、主必翦滅於<u>雅各</u>幕中、
瑪 2:13 爾更行斯惡、使人淚沾濡主之祭臺、在祭臺旁涕泣號哭、以致主不垂顧所獻者、不悅納禮物於爾手、
瑪 2:14 爾曰、此何故耶、 答曰、爾幼年娶妻、有主於爾二人中作證、彼原爾之伴侶、為爾盟約之妻、 爾幼年娶妻有主於爾二人中作證彼原爾之伴侶為爾盟約之妻或作是因主在爾及爾幼年所娶之妻中為證爾幼年所娶之妻原為爾之伴侶爾亦曾與彼立約爾反欺之、
瑪 2:15 若問彼一人 一人指亞伯拉罕見以西結三十三章二十四節不亦曾行此乎、 見創世記十六章一節以下何為又蒙神感有餘耶、 答曰、彼一人行此何求、乃求得天主所許之苗裔、 或作未有一人稍有義氣而行此事有義氣者娶妻何求惟求生子敬畏天主又作天主造人非造一男一女乎非賦之一神乎何為造一男一女乎造一男一女乃欲人生子敬畏天主故當守爾心、 故當守爾心或作故當心中自慎下同勿欺幼年所娶之妻、
瑪 2:16 <u>以色列</u>天主萬有之主曰、出妻之事、與虐待其妻之人、我所厭惡、故當守爾心、勿欺 爾妻、○
<h2> 斥其煩瀆主
</h2>
瑪 2:17 爾以言詞煩瀆主、爾曰、我於何處煩瀆主、曰、爾言作惡者、主視為善而悅之、或言秉公之主安在、
瑪 3:1 <h2>主必遣使備道於救主前</h2> 萬有之主曰、我將遣我使者、備道於我前、爾所求之主、將忽至其殿、盟約之天使、爾所慕者、視哉速至、 爾所求之主將忽至其殿盟約之天使爾所慕者視哉速至或作爾曹所尋求之主立約之天使爾所迎慕者必忽入其殿必速涖臨
<h2> 救主涖臨顯威施恩
</h2>
瑪 3:2 誰能當其涖臨之日、誰能立在其顯現之時、 或作彼涖臨之日孰能當之彼顯現之時孰能恆立彼若鍊金之火、漂布之鹼、 彼若鍊金之火漂布之鹼原文作彼若鍊金者之火漂布者之鹼
瑪 3:3 彼將坐而鍊 人若銀而潔之、潔<u>利未</u>人、鍊之若金若銀、使之以虔敬獻祭於主、
瑪 3:4 時<u>猶大</u>與<u>耶路撒冷</u>所獻之祭、必蒙主悅納、如在昔日、 昔日或作古時如在先年、
瑪 3:5 萬有之主曰、我必涖臨爾曹、施行審鞫、必速譴責、 必速譴責原文作必亟為證以攻凡有邪術者、犯姦淫者、發假誓者、負  負或作奪傭人值者、虐遇孤寡者、屈枉客旅而不敬畏我者、
瑪 3:6 我耶和華永不 永不或作未嘗變易、故爾<u>雅各</u>之後裔、不盡殲滅、
<h2> 斥民違法背道
</h2>
瑪 3:7 萬有之主曰、自爾列祖之日以來、爾棄我律例而不守之、今當歸誠於我、則我必復眷顧爾、 則我必復眷顧爾原文作則我必歸於爾爾曰、如何方為歸誠、
<h2> 斥民欺主
</h2>
瑪 3:8 曰、人豈可欺天主哉、惟爾曹欺我、爾曹曰、在何事欺主、 答曰、在當納之什一、在當獻之禮物、
瑪 3:9 爾曹通國之民被咒詛、乃因欺我故、
瑪 3:10 萬有之主曰、爾以所當納之什一、悉入於倉庫、使我室有糧、以是試我、觀我果否 觀我果否或作待我為爾啟天之窗、使福傾注於爾曹、豐盈富餘、不可勝數、 不可勝數原文作致無處足以容之
<h2> 斥民狂悖
</h2>
瑪 3:11 萬有之主曰、我必因爾之故、責彼蝗蟲、 蝗蟲原文作吞噬者使不壞爾之土產、亦使爾田之葡萄樹、不先期落果、
瑪 3:12 萬有之主曰、列邦之民、必稱爾有福、爾國必為樂國、
瑪 3:13 主曰、爾出言不遜、 爾出言不遜或作爾以狂悖之言議論我、爾曰、我以何詞議論主乎、
瑪 3:14 答曰、爾嘗言曰、服事天主、實屬徒勞、守其律法、 守其律法或作守其所命守者何益之有、因萬有之主愀然度日、 愀然度日或作常懷憂悶何益之有、
瑪 3:15 爾又曰、今我可稱驕傲者為福、作惡者昌盛、 昌盛或作得建彼雖試天主、亦得免於患難、
<h2> 敬畏主者必蒙眷念
</h2>
瑪 3:16 是時敬畏主者、彼此相語、為主所聞、凡敬畏主、想念主名者、必在主前、被錄於書、為主所眷念、
瑪 3:17 萬有之主曰、在我所定之日、必以斯人為寶、 為寶或作為屬我者必矜恤之、若父之矜恤事之之子、
瑪 3:18 是時爾必得見善人與惡人有別、 有別原文作有何別下同事天主者與不事天主者有別、
瑪 4:1 <h2>主必嚴罰惡類</h2> 萬有之主曰、其日將至、勢若爇爐、凡驕傲者、作惡者、有如草芥、其日盡燬、根本枝條、無所存留、
<h2> 敬畏主名者必蒙恩光
</h2>
瑪 4:2 惟爾敬畏我名者、必蒙義日照臨、 必蒙義日照臨或作義日必為爾出照煦育之德、在其光輝、 煦育之德在其光輝原文作施醫之德在其翼間爾得逍遙而出、踴躍有如養肥之犢、
瑪 4:3 萬有之主曰、在我所定之日、爾必蹂躪惡人、彼若灰塵、在爾足掌之下、
<h2> 勸以記念主所賜之法度
</h2>
瑪 4:4 爾曹當記憶我僕<u>摩西</u>所傳之律法、即昔在<u>何烈</u>、我命彼傳於<u>以色列</u>民眾之律例法度、
<h2> <u>以利亞</u>必奉遣而來使父慈子孝
</h2>
瑪 4:5 我耶和華所定之日、大而可畏、斯日未至之先、我必為爾曹遣先知<u>以利亞</u>、
瑪 4:6 彼將使為父者心慈其子、為子者心孝其父、免我涖臨、行殲滅於地、
太 1:1 <h2>耶穌譜系自<u>亞伯拉罕</u>至<u>約瑟</u></h2> <u>亞伯拉罕</u>裔<u>大衛</u>裔耶穌基督之譜系、○
太 1:2 <u>亞伯拉罕</u>生<u>以撒</u>、<u>以撒</u>生<u>雅各</u>、<u>雅各</u>生<u>猶大</u>及<u>猶大</u>兄弟、
太 1:3 <u>猶大</u>與<u>他瑪</u>氏生<u>法勒斯</u>、<u>匝拉</u>、 匝拉舊約作謝拉<u>法勒斯</u>生<u>以士崙</u>、<u>以士崙</u>生<u>亞蘭</u>、
太 1:4 <u>亞蘭</u>生<u>亞米拿達</u>、<u>亞米拿達</u>生<u>拿順</u>、<u>拿順</u>生<u>撒們</u>、
太 1:5 <u>撒們</u>娶<u>拉哈</u>氏生<u>波阿斯</u>、<u>波阿斯</u>娶<u>路得</u>氏生<u>俄備得</u>、<u>俄備得</u>生<u>耶西</u>、
太 1:6 <u>耶西</u>生<u>大衛</u>王、<u>大衛</u>王娶<u>烏利亞</u>之妻生<u>所羅門</u>、
太 1:7 <u>所羅門</u>生<u>羅波安</u>、<u>羅波安</u>生<u>亞比雅</u>、<u>亞比雅</u>生<u>亞撒</u>、
太 1:8 <u>亞撒</u>生<u>約沙法</u>、<u>約沙法</u>生<u>約蘭</u>、<u>約蘭</u>生<u>烏西雅</u>、
太 1:9 <u>烏西雅</u>生<u>約坦</u>、<u>約坦</u>生<u>亞哈斯</u>、<u>亞哈斯</u>生<u>希西家</u>、
太 1:10 <u>希西家</u>生<u>瑪拿西</u>、<u>瑪拿西</u>生<u>亞們</u>、<u>亞們</u>生<u>約西亞</u>、
太 1:11 <u>約西亞</u>生<u>耶哥尼雅</u>及<u>耶哥尼雅</u>兄弟、時、民見徙於<u>巴比倫</u>、
太 1:12 徙<u>巴比倫</u>後、<u>耶哥尼雅</u>生<u>撒拉鐵</u>、<u>撒拉鐵</u>生<u>所羅巴伯</u>、
太 1:13 <u>所羅巴伯</u>生<u>亞比烏得</u>、<u>亞比烏得</u>生<u>以利雅敬</u>、<u>以利雅敬</u>生<u>亞所</u>、
太 1:14 <u>亞所</u>生<u>撒督</u>、<u>撒督</u>生<u>雅斤</u>、<u>雅斤</u>生<u>以律</u>、
太 1:15 <u>以律</u>生<u>以利亞撒</u>、<u>以利亞撒</u>生<u>瑪坦</u>、<u>瑪坦</u>生<u>雅各</u>、
太 1:16 <u>雅各</u>生<u>約瑟</u>、即<u>瑪利亞</u>之夫、<u>瑪利亞</u>生耶穌、稱基督、
太 1:17 自<u>亞伯拉罕</u>至<u>大衛</u>、十四代、自<u>大衛</u>至徙<u>巴比倫</u>時、十四代、自徙<u>巴比倫</u>時至基督、十四代、○
<h2> 處女<u>瑪利亞</u>感於聖神懷孕
</h2>
太 1:18 耶穌基督之降生、其事如左、母<u>瑪利亞</u>為<u>約瑟</u>所聘、未婚、感於聖神而孕、
太 1:19 其夫<u>約瑟</u>義人也、不欲顯辱之、而欲私休之、
<h2> 天使為<u>約瑟</u>解疑
</h2>
太 1:20 思念此事之時、有主之使者、夢中現於彼曰、<u>大衛</u>之裔<u>約瑟</u>乎、可娶爾妻<u>瑪利亞</u>以歸、毋疑懼、蓋所孕者、由聖神也、
<h2> 釋耶穌<u>以瑪內利</u>二名之
</h2>
太 1:21 彼將生子、當名之曰耶穌、因將救其民於罪中云、
太 1:22 凡此得成、乃為應主託先知所言曰、
太 1:23 童女將懷孕生子、人將稱其名<u>以瑪內利</u>、譯即天主偕我焉、
太 1:24 <u>約瑟</u>寤、遵主之使者所命而行、娶其妻以歸、
太 1:25 但未與同室、及生冢子、乃名之曰耶穌、
太 2:1 <h2>耶穌降生有星引東方博士來拜之</h2> 當<u>希律</u>王時、耶穌生於<u>猶太</u>之<u>伯利恆</u>、有博士數人、自東方至<u>耶路撒冷</u>、
太 2:2 曰、甫生<u>猶太</u>人之王何在、我儕在東方見其星、特來拜之、
太 2:3 <u>希律</u>王聞之而惶恐、舉<u>耶路撒冷</u>亦然、
太 2:4 乃召諸祭司長及民間經士、問曰、基督當生於何處、
太 2:5 眾曰、於<u>猶太</u>之<u>伯利恆</u>、因先知如斯載曰、
太 2:6 <u>猶大</u>地<u>伯利恆</u>乎、爾在<u>猶大</u>郡邑 郡邑原文作諸侯中、非最小者、因將有君於爾中出、以牧我<u>以色列</u>民、
太 2:7 於是<u>希律</u>密召博士、詳問星見之時、
太 2:8 遂遣之往<u>伯利恆</u>、曰、爾往勤訪嬰兒、遇則報我、俾我亦往拜之、
太 2:9 博士聞王命而往、彼於東方所見之星、忽導於前、至嬰兒所在、則止其上、
<h2> 博士拜耶穌奉獻禮物
</h2>
太 2:10 博士見星、喜不自勝、
太 2:11 入室、見嬰兒與其母<u>瑪利亞</u>、乃俯伏拜嬰兒、啟寶盒、以禮物獻之、即黃金、乳香、沒藥、
太 2:12 博士於夢中得默示、令勿返見<u>希律</u>、乃由他道歸故土、
<h2> <u>約瑟</u>夢中受警攜耶穌與其母逃往<u>伊及</u>
</h2>
太 2:13 博士既去、主之使者夢中現於<u>約瑟</u>曰、起、攜嬰兒與其母、奔<u>伊及</u>、寓彼、待我再示爾、因<u>希律</u>將索嬰兒滅之、
太 2:14 <u>約瑟</u>遂起、夜間攜嬰兒與其母、奔<u>伊及</u>、
太 2:15 寓彼、至<u>希律</u>卒、是為應主託先知所言云、我召我子出<u>伊及</u>、
<h2> <u>希律</u>屠嬰
</h2>
太 2:16 <u>希律</u>知己為博士所欺、怒甚、遣人將<u>伯利恆</u>及四境所有男孩、按其詳問博士之時、凡二歲以下者盡殺之、
太 2:17 於是應<u>耶利米</u>之言曰、
太 2:18 在<u>拉瑪</u>聞悲傷號哭哀痛之聲、<u>拉結</u>氏哭其子、不欲受慰、以子無存故也、○
<h2> <u>希律</u>卒
</h2>
太 2:19 <u>希律</u>既卒、主之使者在<u>伊及</u>、夢中現於<u>約瑟</u>曰、起、
太 2:20 攜嬰兒及其母、往<u>以色列</u>地、因欲殺嬰兒者已死矣、
<h2> <u>約瑟</u>攜耶穌與其母回國往<u>迦利利</u>居<u>拿撒勒</u>
</h2>
太 2:21 <u>約瑟</u>遂起、攜嬰兒與其母、往<u>以色列</u>地、
太 2:22 聞<u>亞基老</u>繼父<u>希律</u>為<u>猶太</u>王、懼不敢往、但夢中得默示、遂往<u>迦利利</u>境、
太 2:23 至一邑名<u>拿撒勒</u>居焉、是為應諸先知之言云、人將稱之為<u>拿撒勒</u>人矣、
太 3:1 <h2><u>約翰</u>傳道施洗</h2> 維時有施洗<u>約翰</u>來、在<u>猶太</u>曠野宣道曰、
太 3:2 爾當悔改、因天國近矣、
太 3:3 此人乃先知<u>以賽亞</u>所指者曰、野有聲呼云、備主道、直其徑、
太 3:4 <u>約翰</u>衣駝毛、腰束皮帶、食則蝗蟲野蜜、
太 3:5 斯時<u>耶路撒冷</u>、<u>猶太</u>徧境、及<u>約但</u>一帶之人、咸出就之、
太 3:6 各認己罪、在<u>約但</u>受洗於<u>約翰</u>、
<h2> 斥責法利賽撒度該二教人
</h2>
太 3:7 <u>約翰</u>見法利賽與撒度該教人、亦多就己受洗、謂之曰、蝮類乎、誰示爾避將來之怒乎、
太 3:8 故當結果以彰悔改、
太 3:9 毋心中自矜曰、<u>亞伯拉罕</u>吾祖也、吾語爾、天主能使此石為<u>亞伯拉罕</u>之子孫焉、
太 3:10 今斧已置樹根、凡樹不結善果者、即斫之投火、
太 3:11 夫我以水施洗於爾、使爾悔改、但後我來者更勝於我、即提其履、我亦不堪、彼將以聖神及火、施洗於爾、
太 3:12 其手執箕、簸其禾場之麥、斂麥入倉、而焚糠以不滅之火、○
<h2> 耶穌就<u>約翰</u>受洗
</h2>
太 3:13 時耶穌自<u>迦利利</u>至<u>約但</u>、就<u>約翰</u>、欲受其洗、
太 3:14 <u>約翰</u>辭之曰、我應受洗於爾、爾反就我乎、
太 3:15 耶穌謂之曰、今姑許我、因我儕當如是以盡諸義、<u>約翰</u>乃許之、
太 3:16 耶穌既受洗、即由水而上、天為之開、見天主之神如鴿、降臨其上、
太 3:17 自天有聲云、此乃我愛子、我所喜悅者也、
太 4:1 <h2>耶穌禁食被試</h2> 當時耶穌被聖神引至曠野、見試於魔、
太 4:2 禁食四十晝夜、後乃饑、
太 4:3 試者就之曰、爾若天主之子、可令此石變餅、
太 4:4 耶穌曰、經載云、人得生、不第恃餅、亦恃凡天主口所出之言、
太 4:5 魔攜之至聖城、使立於殿頂、
太 4:6 曰、爾若天主之子、可自投下、蓋經載云、主為爾命其使者、必以手扶爾、免爾足觸石、
太 4:7 耶穌曰、經亦載云、毋試主爾之天主、
太 4:8 魔復攜之至極高之山、以天下萬國及其榮示之、
太 4:9 曰、爾若俯伏拜我、我以此一切賜爾、
太 4:10 耶穌曰、<u>撒但</u>退、經載云、當拜主爾之天主、獨崇事焉、
<h2> 邪魔試畢天使服事
</h2>
太 4:11 於是魔離耶穌、天使來而服事之、○
<h2> 居<u>加伯農</u>
</h2>
太 4:12 耶穌聞<u>約翰</u>被囚、乃往<u>迦利利</u>、
太 4:13 離<u>拿撒勒</u>、至<u>加伯農</u>居焉、其地濱海、在<u>西布倫</u> <u>拿弗他利</u>境內、
太 4:14 為應先知<u>以賽亞</u>之言云、
太 4:15 <u>西布倫</u>地、<u>拿弗他利</u>地、濱海、沿<u>約但</u>異邦人之<u>迦利利</u>、
太 4:16 處暗之民、已見大光、居於死地陰翳者、有光照之、
<h2> 始傳福音召<u>彼得</u>與<u>安得烈</u>為使徒
</h2>
太 4:17 自是耶穌始宣道曰、爾當悔改、因天國近矣、
太 4:18 耶穌遊於<u>迦利利</u>海濱、見兄弟二人、即<u>西門</u>稱<u>彼得</u>、與其弟<u>安得烈</u>、二人施網於海、蓋漁者也、
太 4:19 耶穌謂之曰、從我、我將使爾為漁人之漁者、
太 4:20 遂舍網、從耶穌、
<h2> 召<u>雅各</u>與<u>約翰</u>為使徒
</h2>
太 4:21 耶穌由此而往、復見兄弟二人、即<u>西比代</u>子<u>雅各</u>、與其弟<u>約翰</u>、偕父於舟補網、耶穌召之、
太 4:22 二人即離舟別父而從焉、○
<h2> 醫民諸疾
</h2>
太 4:23 耶穌徧行<u>迦利利</u>、在其諸會堂教誨、宣傳 天國福音、醫民間諸疾諸病、
太 4:24 其聲名揚於<u>敘利亞</u>遍地、凡身有疾、負各種病痛者、及患魔者、癲癇者、癱瘓者、人攜之就耶穌、耶穌悉醫愈之、
太 4:25 於是自<u>迦利利</u>、<u>第加波利</u>、<u>耶路撒冷</u>、<u>猶太</u>、及<u>約但</u>河外、有群眾從之、
太 5:1 <h2>登山訓眾論孰為有福</h2> 耶穌見群眾、遂登山、既坐、門徒就焉、
太 5:2 乃啟口訓之曰、
太 5:3 虛心者 虛心者原文作貧於心者福矣、因天國乃其國也、
太 5:4 哀慟者福矣、因其將受慰也、
太 5:5 溫良者福矣、因其將得地也、
太 5:6 慕義如饑渴者福矣、因其將得飽也、
太 5:7 矜恤者福矣、因其將見矜恤也、
太 5:8 清心者福矣、因其將見天主也、
太 5:9 使人和睦者福矣、因其將稱為天主子也、
太 5:10 為義而被窘逐者福矣、因天國乃其國也、
太 5:11 人為我而詬詈爾、窘逐爾、造諸惡言、誹謗爾、則爾福矣、
太 5:12 當欣喜歡樂、因在天爾之賞大也、蓋先爾諸先知、人亦曾如是窘逐之也、○
<h2> 以門徒比為鹽比為世上之光比為山頂之城比為明燈
</h2>
太 5:13 爾乃地之鹽、鹽若失其鹹、何以復之、後必無用、惟棄於外、為人所踐耳、
太 5:14 爾乃世之光、城建在山、不能隱藏、
太 5:15 人燃燈、不置斗下、乃置燈臺上、則照凡在室之人、
太 5:16 爾光亦當如是照於人前、使其見爾之善行、而歸榮於爾在天之父、○
<h2> 自明降世為成全律法
</h2>
太 5:17 勿思我來廢律法及先知、我來非欲廢之、乃欲成之、
太 5:18 我誠告爾、天地未廢、律法之一點一畫不能廢、皆必成焉、
太 5:19 故毀此誡至微之一、又以是教人者、在天國必稱為至微、遵行此誡而以之教人者、在天國必稱為大也、
太 5:20 我告爾、爾之義若非勝於經士及法利賽人之義、斷不能入天國、○
<h2> 闡明何為殺人
</h2>
太 5:21 爾聞有諭古人之言曰、勿殺人、殺人者當被審判、
太 5:22 惟我告爾、無故而怒兄弟者、當被審判、詈兄弟為鄙夫者、當解於公堂、詈兄弟為愚妄者、當擲於磯很拿 磯很拿即生前作惡者死後受刑處有譯地獄下同之火、
太 5:23 是以爾若獻禮物於祭臺、在彼爾憶獲罪爾兄弟、
太 5:24 則留禮物於臺前、先往與兄弟復和、然後可來獻爾禮物、
太 5:25 有訟爾者、猶偕爾於途間、亟當與之脩和、恐其解爾於刑官、刑官付爾於吏、而投於獄、
太 5:26 我誠告爾、毫釐未償、斷不能出於彼也、○
<h2> 闡明何為姦淫
</h2>
太 5:27 爾聞有諭古人之言曰、勿姦淫、
太 5:28 惟我告爾、凡見婦而動慾念者、則心己姦淫矣、
太 5:29 若右目陷爾於罪、則抉而棄之、寧失百體之一、毋使全身投於磯很拿、
太 5:30 若右手陷爾於罪、則斷而棄之、寧失百體之一、毋使全身投於磯很拿、○
太 5:31 又有言云、若人出妻、當以離書予之、
太 5:32 惟我告爾、若非為淫故而出妻、是使之行淫、凡娶被出之婦者、則犯姦也、○
<h2> 論發誓
</h2>
太 5:33 爾聞有諭古人之言曰、勿妄誓、所誓者、當為主而守之、
太 5:34 惟我告爾、概勿誓、勿指天而誓、因天乃天主之寶座也、
太 5:35 勿指地而誓、因地乃天主之足凳也、勿指<u>耶路撒冷</u>而誓、因<u>耶路撒冷</u>乃大君之京都也、
太 5:36 勿指己首而誓、因首之一髮、爾不能使之黑白也、
太 5:37 惟爾之言、當是是否否、過此則由惡 惡或作惡者而出也、○
<h2> 受屈當忍
</h2>
太 5:38 爾聞有言云、目償目、齒償齒、
太 5:39 惟我告爾、勿禦惡、有人批爾右頰、則轉左頰向之、
太 5:40 有人訟爾、欲取爾裏衣、則並外服聽其取之、
太 5:41 有人強爾行一里、則偕之行二里、
太 5:42 求於爾者予之、借於爾者勿卻、○
<h2> 宜推愛及敵
</h2>
太 5:43 爾聞有言云、友者愛之、敵者憾之、
太 5:44 惟我語爾、敵爾者愛之、詛爾者祝之、憾爾者善待之、毀謗爾、窘逐爾者、為之祈禱、
太 5:45 如此、則可為爾天父之子、蓋天父使日照善者惡者、降雨於義者不義者、
太 5:46 若爾祇愛愛爾者、有何賞耶、稅吏不亦如是行乎、
太 5:47 若爾僅問爾兄弟安、有何過於他人耶、異邦人 有原文古抄本作稅吏不亦如是行乎、
<h2> 宜奮志為純全之人
</h2>
太 5:48 故爾當純全、若爾在天之父純全焉、
太 6:1 <h2>論施舍</h2> 慎勿於人前施濟、故令人見、若然、則不獲爾天父之賞、
太 6:2 故施濟時、勿吹角於爾前、似偽善者、於會堂街衢所為、求譽於人、我誠告爾、彼已得其賞、
太 6:3 爾施濟時、勿使左手知右手所為、
太 6:4 如是則爾之施濟隱矣、爾父鑒觀於隱、將顯以報爾、 將顯以報爾有原文古抄本作將以報爾下同○
<h2> 論祈禱
</h2>
太 6:5 爾祈禱時、勿似偽善者、喜立於會堂及街衢而祈禱、故令人見、我誠告爾、彼已得其賞、
太 6:6 爾祈禱時、當入密室、閉門祈禱爾在隱之父、爾父鑒觀於隱、將顯以報爾、
太 6:7 且爾祈禱時、語勿反覆、如異邦人、彼以為言多、必蒙聽允、
太 6:8 爾勿效之、蓋未祈之先、爾所需者、爾父已知之、
太 6:9 是以爾祈禱、當如是云、在天吾父、願爾名聖、
太 6:10 爾國臨格、爾旨得成在地如在天焉、
太 6:11 所需之糧、今日賜我、
太 6:12 免我之債、如我亦免負我債者、
太 6:13 勿使我遇試、惟拯我於惡、 或作惟拯我於惡者蓋國與權與榮、皆爾所有、至於世世、阿們、 有原文古抄本自蓋國與權起至阿們止皆缺
<h2> 論免人過
</h2>
太 6:14 爾免人過爾在天之父、亦免爾過、
太 6:15 爾不免人過、爾父亦不免爾過、○
<h2> 論禁食
</h2>
太 6:16 爾禁食 禁食或作守齋下同時、毋作憂容、似偽善者、彼變顏色、為示人以己之禁食、我誠告爾、彼已得其賞、
太 6:17 爾禁食時、當膏首洗面、
太 6:18 如是則爾之禁食、不現於人、乃現於爾在隱之父、爾父鑒觀於隱、將顯以報爾、○
<h2> 宜在何處積財
</h2>
太 6:19 勿積財於地、彼有蠹蝕朽壞、有盜穿窬而竊、
太 6:20 當積財於天、彼無蠹蝕朽壞、亦無盜穿窬而竊、
太 6:21 蓋爾財所在、爾心亦在焉、
太 6:22 目乃身之燈、目瞭則全身光、
太 6:23 目耗則全身暗、爾內之光若暗、其暗何其大哉、○
<h2> 奉主愛財二者不可兼得
</h2>
太 6:24 一人不能事二主、或惡此愛彼、或重此輕彼、爾曹不能事天主、又事瑪們、 瑪們譯即財利之義
<h2> 勿為身慮一切賴主
</h2>
太 6:25 故我告爾、勿為生命憂慮何以食、何以飲、勿為身體憂慮何以衣、生命不重於糧乎、身體不重於衣乎、
太 6:26 試觀空中之鳥、不稼不穡、不積於倉、爾在天之父且養之、爾曹不更貴於鳥乎、
太 6:27 爾曹中孰能以思慮延命一刻乎、
太 6:28 爾何為衣服憂慮乎、試觀野地之百合花、如何而長、不勞不紡、
太 6:29 我告爾、即<u>所羅門</u>極榮華時、其服飾不及此花之一、
太 6:30 且夫野草、今日尚存、明日投爐、天主衣被之若此、況爾小信者乎、
太 6:31 故勿慮云、何以食、何以飲、何以衣、
太 6:32 此皆異邦人所求、爾需此諸物、爾在天之父、已知之矣、
<h2> 當以求天主國為念
</h2>
太 6:33 爾當先求天主國與其義、則此諸物、必加於爾也、
太 6:34 勿為明日憂慮、明日之事、俟明日憂慮、一日惟受一日之勞苦足矣、
太 7:1 <h2>毋議論人</h2> 勿議人、則不見議、爾議人如何、則見議亦若是、
太 7:2 爾以何量量諸人、人亦以何量量諸爾、
太 7:3 爾兄弟目中有草芥、爾見之、而己目中有梁木不自覺、何歟、
太 7:4 爾目中有梁木、何以語爾兄弟曰、容我去爾目中之草芥乎、
太 7:5 偽善者乎、先去己目中之梁木、然後可見以去爾兄弟目中之草芥、
<h2> 毋投聖物與犬毋投珍珠與豕
</h2>
太 7:6 勿以聖物予犬、勿以珍珠投豕、恐其踐之、轉以噬爾、○
<h2> 凡事皆當祈求天主
</h2>
太 7:7 求則予爾、尋則遇之、叩門則為爾啟之、
太 7:8 蓋凡求者必得、尋者必遇、叩門者必為之啟、
太 7:9 爾曹中孰有子求餅而予之石乎、
太 7:10 求魚而予之蛇乎、
太 7:11 爾曹雖不善、尚知以善物予爾子、況爾在天之父、不以善物賜求之者乎、
太 7:12 是以爾欲人如何施諸己、亦必如何施諸人、此乃律法及先知之大旨、○
<h2> 當入窄門
</h2>
太 7:13 爾曹當進窄門、蓋引至淪亡、其門闊、其路寛、入之者多、
太 7:14 引至永生、其門窄、其路狹、得之者少、○
<h2> 謹防偽先知
</h2>
太 7:15 謹防偽先知、其就爾、外似羊、內實豺狼、
太 7:16 觀其果、即可識之、荊棘中豈摘葡萄乎、蒺藜中豈採無花果乎、
太 7:17 凡善樹結善果、惡樹結惡果、
太 7:18 善樹不能結惡果、惡樹不能結善果、
太 7:19 凡樹不結善果、即斫之投火、
太 7:20 是以因其果而識之、○
<h2> 僅聽道無益行道方能得救
</h2>
太 7:21 凡稱我曰、主也、主也者、未必盡得入天國、惟遵我天父之旨者、方得入焉、
太 7:22 彼日將有多人語我云、主乎、主乎、我非託爾名傳教、託爾名逐魔、託爾名廣行異能乎、
太 7:23 時我則明告之曰、我未嘗識爾曹、爾眾作惡者、可離我而去、
<h2> 聽道而行譬諸建室於磐石
</h2>
太 7:24 故凡聞我此言而行之者、我譬之智人、建屋於磐上、
太 7:25 雨降、河溢、風吹、撞其屋而不傾頹、因基在磐上也、
<h2> 聽而不行譬諸建室於沙上
</h2>
太 7:26 凡聞我此言而不行者、譬之愚人、建屋於沙上、
太 7:27 雨降、河溢、風吹、撞其屋而傾頹、其傾頹者大矣、
太 7:28 耶穌言竟、眾奇其訓、
太 7:29 因其教人若有權者、不同經士也、 有原文抄本作不同經士及法利賽人
太 8:1 <h2>耶穌下山醫癩</h2> 耶穌下山、群眾隨之、
太 8:2 有癩者來拜之曰、主若肯、必能潔我、
太 8:3 耶穌伸手按之曰、我肯、爾可潔、其癩即潔、
太 8:4 耶穌謂之曰、慎勿告人、往見祭司、使彼驗爾身、且獻<u>摩西</u>所命之禮物、以為證於眾、
<h2> 醫百夫長之僕
</h2>
太 8:5 耶穌進<u>加伯農</u>時、有百夫長就之曰、
太 8:6 主、我僕癱瘓、偃臥於室、痛甚、
太 8:7 耶穌曰、我往醫之、
太 8:8 百夫長對曰、主、臨我舍、我不敢當、惟求發一言、我僕必愈、
太 8:9 蓋我屬人轄、亦有兵屬我轄、命此去則去、命彼來則來、令我僕行是則行是、
太 8:10 耶穌聞而奇之、謂從者曰、我誠告爾、即<u>以色列</u>中、我未見如是之信、
太 8:11 我又告爾、自東自西、有眾將至、與<u>亞伯拉罕</u>、<u>以撒</u>、<u>雅各</u>、席坐於天國、
太 8:12 而國之諸子、必見逐於外幽暗之地、在彼必有哀哭切齒、
太 8:13 耶穌謂百夫長曰、往哉、如爾之信、可為爾成也、其僕即時愈矣、○
<h2> 醫<u>彼得</u>妻母
</h2>
太 8:14 耶穌至<u>彼得</u>家、見其妻母偃臥病熱、
太 8:15 耶穌按其手、熱即退、婦遂起而供事焉、
<h2> 逐魔醫病
</h2>
太 8:16 既暮、有人攜眾患魔者來、就耶穌、耶穌以言逐魔、並醫愈一切患病者、
太 8:17 是為應先知<u>以賽亞</u>所言云、彼任我恙、肩我病、
<h2> 論人當如何從己
</h2>
太 8:18 耶穌見群眾圍己、遂命門徒渡至彼岸、
太 8:19 有一經士就之曰、師、無論何往、我欲從爾、
太 8:20 耶穌謂之曰、狐狸有穴、空中之鳥有巢、惟人子無枕首之所也、
太 8:21 又一門徒謂耶穌曰、容我先往葬父、
太 8:22 耶穌曰、爾從我、任死者葬其死者、
<h2> 海中平息狂風
</h2>
太 8:23 耶穌登舟、門徒從之、
太 8:24 海中颶風忽起、浪湧蔽舟、耶穌適寢、
太 8:25 門徒就而醒之曰、主、救我、我儕將亡矣、
太 8:26 曰、小信者乎、何懼耶、即起、斥風與海、遂大平息、
太 8:27 眾奇曰、此何人也、風與海亦順之、○
<h2> 驅逐邪魔離二人身
</h2>
太 8:28 既濟彼岸、至<u>革革沙</u>地、 有原文古抄本作迦達拉地遇患魔者二人自墓出、甚兇猛、致無人敢經其途、
太 8:29 彼呼曰、天主子耶穌乎、我與爾何與、時未至、爾來此苦我乎、
<h2> 容魔附群豕
</h2>
太 8:30 遠有群豕方食、
太 8:31 魔求之曰、若逐我出、則許我入豕群、
太 8:32 曰、往、魔出、遂入豕群、全群突落山坡、投海、死於水、
太 8:33 牧者奔入邑、以此事及患魔者之事告人、
太 8:34 舉邑出迎耶穌、見之、求離其境、
太 9:1 <h2>耶穌醫愈癱瘓</h2> 耶穌登舟、渡海歸故邑、
太 9:2 有人舁癱瘓臥床者就耶穌、耶穌見其信、謂癱瘓者曰、吾子、安心、爾罪赦矣、
太 9:3 有經士數人、其心曰、是人出褻瀆之言、
太 9:4 耶穌知其意曰、爾心何懷惡乎、
太 9:5 或言爾罪赦矣、或言爾起而行、此二者孰易、
太 9:6 今特令爾知、人子在世有權赦罪、遂語癱瘓者曰、起、取爾床 床或作臥具以歸爾家、
太 9:7 彼即起、歸其家、
太 9:8 眾見而奇之、頌讚天主、因天主以如此之權賜人也、○
<h2> 召<u>瑪太</u>棄稅關為使徒
</h2>
太 9:9 耶穌由此而往、見一人、名<u>瑪太</u>、坐於稅關、謂之曰、從我、遂起而從之、
<h2> 與稅吏罪人共食法利賽人議之
</h2>
太 9:10 耶穌席坐於<u>瑪太</u>家、有眾稅吏及罪人至、偕耶穌與門徒席坐、
太 9:11 法利賽人見之、問其門徒曰、爾師何為與稅吏罪人同食乎、
太 9:12 耶穌聞之曰、康強者不需醫士、惟患病者需之、
太 9:13 經云、我欲矜恤、不欲祭祀、此言何意、爾且往學之、蓋我來、非招義人、乃招罪人悔改、 有原文古抄本無悔改二字○
<h2> 講明門徒不禁食之故
</h2>
太 9:14 時<u>約翰</u>之門徒就耶穌曰、我儕與法利賽人、往往禁食、爾門徒不禁食、何也、
太 9:15 耶穌答曰、新娶者、與賀娶之客同在、賀娶之客、豈能悲哀乎、惟將來新娶者別之去、彼時則禁食、
太 9:16 未有用新布補舊衣者、蓋所補之新布、反裂其舊衣、而綻更甚、
太 9:17 未有盛新酒於舊革囊者、恐囊裂酒漏、並囊亦壞、惟盛新酒於新囊、則二者並全、○
太 9:18 耶穌言此、適有一有司來拜之曰、我女甫死、求爾來、手按之、則必生矣、
太 9:19 耶穌起而從之、門徒偕行、
<h2> 醫愈患血漏之婦
</h2>
太 9:20 有婦患血漏十有二年、從耶穌後、捫其衣繸、
太 9:21 意謂但捫其衣、則必痊愈、
太 9:22 耶穌回顧曰、女、安心、爾信已愈爾、自是婦即愈、
<h2> 使死女復活
</h2>
太 9:23 耶穌入有司之家、見吹籥者、及眾號咷、
太 9:24 謂之曰、退、女非死、乃寢耳、眾哂之、
太 9:25 既遣眾出、耶穌入、執女手、女即起、
太 9:26 此事徧傳於斯地、○
<h2> 使二瞽者得見
</h2>
太 9:27 耶穌由是而往、有二瞽者從其後、呼曰、<u>大衛</u>之裔、憐憫我儕、
太 9:28 耶穌既入室、瞽者就之、耶穌曰、爾信我能行斯事乎、瞽者曰、主、我信、
太 9:29 乃按其目曰、如爾之信、可為爾成、
太 9:30 其目即明、 明原文作啟耶穌嚴戒之曰、慎勿令人知之、
太 9:31 二人出、遍揚其名於斯地、
<h2> 逐魔使瘖啞者能言
</h2>
太 9:32 彼既出、有攜瘖啞而患魔者、就耶穌、
太 9:33 魔被逐、瘖啞者即能言、眾奇曰、<u>以色列</u>中、從未見有如是者、
太 9:34 惟法利賽人曰、彼藉魔王而逐魔耳、○
<h2> 矜憫群眾
</h2>
太 9:35 耶穌周游諸邑諸村、在其會堂訓人、宣傳 天國福音、醫民間諸疾諸病、
太 9:36 見眾則憫之、以其困苦流離、猶羊無牧者然、
太 9:37 語門徒曰、穡多工少、
太 9:38 故當求穡主、遣工以斂其穡焉、
太 10:1 <h2>耶穌召十二門徒賜以行異跡之權</h2> 耶穌召十二門徒、賜之權以逐邪魔、且醫諸疾病、
太 10:2 十二使徒之名如左、首<u>西門</u>稱<u>彼得</u>、與其弟<u>安得烈</u>、<u>西比代</u>之子<u>雅各</u>、與其弟<u>約翰</u>、
太 10:3 <u>腓立</u>、<u>巴多羅邁</u>、<u>多瑪</u>、稅吏<u>瑪太</u>、<u>亞利腓</u>之子<u>雅各</u>、<u>勒拜</u>稱<u>他代</u>、
太 10:4 <u>加拿</u> 加拿或作迦南人<u>西門</u>、及賣耶穌之<u>猶大</u> 稱<u>以斯加畧</u>、 猶大稱以斯加畧有作加畧人猶大下同○
<h2> 叮嚀訓誨遣之傳教
</h2>
太 10:5 耶穌遣此十二者、命之曰、毋往異邦人之路、毋入<u>撒瑪利亞</u>之邑、
太 10:6 惟就<u>以色列</u>家之亡羊、
太 10:7 往時宣曰、天國近矣、
太 10:8 醫病、潔癩、甦死、逐魔、爾以不費受之、亦當以不費施之、
太 10:9 金銀銅、勿備於爾腰帶、
太 10:10 行路勿囊、勿二衣、勿履、勿杖、蓋工得其食、宜也、
太 10:11 無論入何邑何村、則訪誰為可者、 可者或作善人而與之居、直至去時、
太 10:12 入其家、當為之祈安、
太 10:13 其家若堪得、爾所祈之安、則必臨之、若不堪得、爾所祈之安、仍歸於爾、
太 10:14 凡不接爾、不聽爾言者、則離其家其邑、 離時拂去爾足之塵、
太 10:15 我誠告爾、當審判日、<u>所多瑪</u>與<u>俄摩拉</u>之刑、較此邑之刑、猶易受也、
<h2> 勉其受迫時心毋憂懼
</h2>
太 10:16 我遣爾、似羊入狼中、故當巧如蛇、馴如鴿、
太 10:17 惟謹防於人、因將解爾於公會、鞭爾於會堂、
太 10:18 且爾將為我之故、被解至侯王前、向斯人與異邦人作證、
太 10:19 解爾之時、勿慮如何言、或何以言、時至、必賜爾以何言、
太 10:20 因非爾自言、乃爾天父之神、由爾衷而言也、
太 10:21 是時兄將解弟、父將解子、以致之死、子女起攻父母而弒之、
太 10:22 且爾將為我名、見憾於眾、惟至終恆忍者、必得救、
太 10:23 人窘逐爾於此邑、則奔彼邑、我誠告爾、<u>以色列</u>諸邑、爾行未遍、而人子至矣、
太 10:24 徒不逾師、僕不逾主、徒如師、僕如主、足矣、
太 10:25 人既呼家主為<u>別西卜</u>、 魔王名何況其家人乎、
太 10:26 故勿懼之、蓋未有掩而不露者、隱而不知者、
太 10:27 我於暗中告爾者、當述之於光、附耳語爾者、當宣於屋上、
太 10:28 殺身而不能殺靈者、勿懼之、惟能以身與靈同滅於磯很拿者、是乃爾所當懼、
太 10:29 二雀非一分銀售之乎、若非爾天父之意、其一不隕於地、
太 10:30 爾髮亦且見數、
太 10:31 故毋懼、爾較群雀貴焉、
太 10:32 凡認我於人前者、我亦認之於我在天之父前、
太 10:33 不認我於人前者、我亦不認之於我在天之父前、
太 10:34 勿思我來使世平康、我來非使世平康、乃使世動兵刃、
太 10:35 蓋我來則子疏其父、女疏其母、媳疏其姑、
太 10:36 而人之仇敵、即其家屬、
太 10:37 愛父母過於愛我者、不堪為我徒、愛子女過於愛我者、不堪為我徒、
太 10:38 不負其十字架而從我者、不堪為我徒、
太 10:39 得生命者、反喪之、為我而喪生命者、反得之、
<h2> 接待門徒者必得福
</h2>
太 10:40 接爾者、即接我、接我者、即接遣我者也、
太 10:41 有人接先知、因其為先知、必得先知之賞、接義人、因其為義人、必得義人之賞、
太 10:42 有人第以一杯水、飲此小子之一、因其為門徒、我誠告爾、此人必不失其賞矣、
太 11:1 耶穌命十二門徒畢、乃離彼、往其諸邑訓人宣道、○
<h2> 施洗<u>約翰</u>遣門徒見耶穌
</h2>
太 11:2 <u>約翰</u>在獄、聞基督所行之事、乃遣二門徒、
太 11:3 問耶穌曰、當來者爾乎、抑我儕宜望他人乎、
太 11:4 耶穌曰、爾以所見所聞者、往告<u>約翰</u>、
太 11:5 如瞽者明、跛者行、癩者潔、聾者聰、死者甦、貧者聞福音、
太 11:6 凡不厭棄我者 原文作凡不為我躓蹶者福矣、○
<h2> 耶穌論<u>約翰</u>
</h2>
太 11:7 <u>約翰</u>門徒去後、耶穌舉<u>約翰</u>語眾曰、爾昔出野、欲何觀耶、觀葦動於風乎、
太 11:8 爾出、欲何觀耶、觀人衣美服乎、夫衣美服者、在王宮也、
太 11:9 然則爾出、欲何觀耶、觀先知乎、我誠告爾、彼大於先知、
太 11:10 經載云、我遣我使在爾前、以修爾道、是言即指斯人也、
太 11:11 我誠告爾、凡婦之所生、未有大於施洗<u>約翰</u>、然在天國至小者猶大於彼、
太 11:12 自施洗<u>約翰</u>至今、人皆勉力欲得天國、勉力者得之、
太 11:13 蓋諸先知及律法預言至<u>約翰</u>也、
太 11:14 若爾願承我言、當來之<u>以利亞</u>、即斯人也、
太 11:15 凡有耳能聽者、當聽焉、
<h2> 民妄議<u>約翰</u>與耶穌
</h2>
太 11:16 是世我何以譬之、譬諸童子坐於街市、呼其侶曰、
太 11:17 我向爾吹笛、而爾不躍、我向爾悲歌、而爾不哭、
太 11:18 蓋<u>約翰</u>至、不食不飲、人言其患魔、
太 11:19 人子至亦食亦飲、人言其嗜食好酒、稅吏及罪人之友、惟有道者、必以道為是、 或作惟上智之子必以上智為是○
<h2> 嚴斥三城負恩不改惡行
</h2>
太 11:20 耶穌曾在數邑內施異能、而彼終不悔改、故是時責之曰、
太 11:21 禍哉爾<u>哥拉汛</u>乎、禍哉爾<u>伯賽大</u>乎、蓋在爾中所施之異能、若施於<u>推羅</u> <u>西頓</u>、彼早衣麻蒙灰而悔改矣、
太 11:22 吾告爾、當審判日、<u>推羅</u> <u>西頓</u>之刑、較爾之刑猶易受也、
太 11:23 <u>加伯農</u>乎、爾會得升至天、後必墮於地獄、蓋在爾中所施之異能、若施於<u>所多瑪</u>、則於今日尚存、
太 11:24 我誠告爾、當審判日、<u>所多瑪</u>地之刑、較爾之刑猶易受也、
<h2> 讚美天父以福音顯示愚蒙
</h2>
太 11:25 當時耶穌曰、父歟、天地之主、我讚爾、因爾藏斯道於知者達者、而顯之於赤子、
太 11:26 父歟、是也、因爾之意固如是也、
太 11:27 萬物由父賜我、父之外無人識子、子及子所樂以父示者之外、無人識父、
<h2> 召負重者就己賜以平安
</h2>
太 11:28 凡勞苦負重者、當就我、我將賜爾以安、
太 11:29 我心溫良謙遜、爾負我軛而學我、則爾心必獲安、
太 11:30 蓋我軛易、我負輕也、
太 12:1 <h2>法利賽人責門徒於安息日摘麥穗耶穌駁之</h2> 當時耶穌於安息日過麥田、門徒饑、摘穗而食、
太 12:2 法利賽人見之、謂耶穌曰、爾門徒所行、安息日不當行也、
太 12:3 答曰、 經載<u>大衛</u>及從者饑時所行之事、爾未讀之乎、
太 12:4 彼入天主殿、食陳設之餅、非彼可食、從者亦不可食、惟祭司可食、
<h2> 駁之以經
</h2>
太 12:5 又未讀律法所載、祭司於安息日在聖殿中犯安息日之例、而無罪乎、
太 12:6 我告爾、在此有大於聖殿者、
太 12:7 經云、我欲矜恤、不欲祭祀、爾若知此言之意、則不罪無辜者矣、
太 12:8 蓋人子亦安息日之主也、○
<h2> 駁之以理
</h2>
太 12:9 耶穌遂離彼、入其會堂、
太 12:10 堂內有枯一手者、或問之曰、安息日施醫可否、意欲得故以罪之、
太 12:11 耶穌曰、爾中孰有羊、安息日陷於坑、不援而起之乎、
太 12:12 人不貴於羊乎、故安息日行善可也、
<h2> 駁之以異跡
</h2>
太 12:13 遂語其人曰、伸爾手、遂伸之、手即愈、如他手、○
<h2> 耶穌避害他往醫愈多人
</h2>
太 12:14 法利賽人出、共謀滅耶穌、
太 12:15 耶穌知之、遂離彼、有群眾從焉、 其中負病者、耶穌悉醫之、
<h2> 耶穌禁止傳揚己名
</h2>
太 12:16 嚴戒之、勿揚其名、
太 12:17 為應先知<u>以賽亞</u>所言云、
太 12:18 視我之僕、我所選擇、我之所愛、我心所悅者、我將以我之神賦之、彼以真法示於異邦人、
太 12:19 其不競不喧、無人聞其聲於街衢、
太 12:20 已傷之葦不折、燼餘之炷不滅、終使真法獲勝、
太 12:21 異邦人必仰望其名、○
<h2> 逐魔使瞽而瘖者能見能言
</h2>
太 12:22 時有攜患魔瞽而瘖者、來就耶穌、耶穌醫之、致瞽而瘖者能見能言、
太 12:23 眾皆駭異曰、此非<u>大衛</u>之子乎、
太 12:24 法利賽人聞之曰、彼逐魔、無非藉魔王<u>別西卜</u>耳、
太 12:25 耶穌知其意、謂之曰、凡國自相分爭、必滅、凡邑及家、自相分爭、必不能立、
太 12:26 若<u>撒但</u>逐<u>撒但</u>、是自相分爭、其國何以立乎、
太 12:27 設我藉<u>別西卜</u>逐魔、則爾之子弟、逐魔藉誰乎、故彼將議爾矣、
太 12:28 若我藉天主之神逐魔、則天主國已臨爾矣、
太 12:29 人何以能入勇士之室、而刼其家具乎、非先縛勇士、而後刼其室乎、
太 12:30 凡不與我偕者、則敵我、不與我斂者、則散也、
<h2> 褻瀆聖神罪永不赦
</h2>
太 12:31 故我告爾、凡罪惡褻瀆皆可赦、惟褻瀆聖神不可赦、
太 12:32 以言攻人子者、猶可赦之、惟以言攻聖神者、今世來世、永不得赦也、
太 12:33 爾或以樹為善、其果亦善、或以樹為惡、其果亦惡、蓋觀果而知樹矣、
太 12:34 蝮類乎、爾既為惡、言豈能善、蓋充諸心者出諸口也、
太 12:35 善人由心所積之善而發善、惡人由心所積之惡而發惡、
<h2> 一切妄言審判日必究
</h2>
太 12:36 我告爾、凡人所出之虛言、審判日必被究詰、
太 12:37 蓋據爾之言而稱爾以義、亦據爾之言而擬爾以罪、○
<h2> 斥責不信者求見異兆
</h2>
太 12:38 時有經士與法利賽數人謂耶穌曰、師、我願觀爾行異跡、
太 12:39 答曰、姦惡之世求異跡、先知<u>約拿</u>異跡而外、不以異跡示之、
太 12:40 <u>約拿</u>三日三夜在巨魚腹內、如是人子亦將三日三夜在地中、
太 12:41 <u>尼尼微</u>人當審判時、將起而罪此世、因<u>尼尼微</u>人聽<u>約拿</u>所宣而悔改、而在此有大於<u>約拿</u>者、
太 12:42 南方女王當審判時、將起而罪此世、因女王來自地極、欲聽<u>所羅門</u>之哲言、而在此有大於<u>所羅門</u>者、○
太 12:43 邪魔離人、游行旱地、求安而不得、
太 12:44 乃曰、不如我仍歸所出之室、既至、則見其室空虛、掃除修飾、
太 12:45 遂往、又攜七魔、惡於己者、偕入而居之、其人之後患、較前尤甚、此邪惡之世亦必如是、○
<h2> 指明孰為己母兄弟姊妹
</h2>
太 12:46 耶穌語眾時、其母及兄弟、立於門外、欲與之言、
太 12:47 或告之曰、爾母及兄弟、立於外欲與爾言、
太 12:48 答告者曰、孰為我之母、孰為我之兄弟、
太 12:49 遂手指門徒曰、視我母及我兄弟、
太 12:50 凡遵行我天父旨者、即我兄弟姊妹及母也、
太 13:1 <h2>耶穌登舟訓眾</h2> 當日耶穌自室出、坐於海濱、
太 13:2 群眾集就之、遂登舟而坐、眾立於岸、
<h2> 以播種為喻
</h2>
太 13:3 耶穌多端設喻語之曰、有播種者出而播種、
太 13:4 播時有遺道旁者、鳥至而盡食之、
太 13:5 有遺磽地土薄之處者、土既不深、發萌甚速、
太 13:6 日出見暴、以無根故、則槁、
太 13:7 有遺荊棘中者、荊棘起而蔽之、
太 13:8 有遺沃壤者、結實或百倍、或六十倍、或三十倍、
太 13:9 凡有耳能聽者、當聽焉、○
<h2> 傳道何以用喻
</h2>
太 13:10 門徒就耶穌問曰、爾語眾設喻何故、
太 13:11 答曰、天國之奧、賜爾知、不賜眾知、
太 13:12 蓋凡有者、必將予之、使之有餘、無有者、並其所有亦將奪之、
太 13:13 故我設喻語眾、因其視而不見、聽而不聞、亦不悟焉、
太 13:14 在是人也、正應<u>以賽亞</u>之預言云、爾將聽而不聰、視而不明、
太 13:15 因斯民之心冥頑、自聾其耳、自閉其目、免其目視、耳聽、心悟悔改、而我醫之焉、
太 13:16 惟爾目有福、因其見也、爾耳有福、因其聞也、
太 13:17 我誠告爾、昔多先知及義人、欲見爾所見而不得見、欲聞爾所聞而不得聞、○
<h2> 解明播種之喻
</h2>
太 13:18 故播種之喻、爾當聽之、
太 13:19 凡聞天國之道而不悟、彼惡者至、奪所播於其心者、此即播於道旁者也、
太 13:20 播於磽地者、指人聽道、即喜受之、
太 13:21 惟內無根、亦祇暫時、迨為道而遇難窘逐、即躓蹶矣、
太 13:22 播於荊棘中者、指人聽道、而此世之思慮、及貨財之迷惑、蔽其道則不結實、
太 13:23 播於沃壤者、指人聽道而悟、其結實或百倍、或六十倍、或三十倍、○
<h2> 以稗為喻
</h2>
太 13:24 又設喻語眾曰、天國如人播美種於田、
太 13:25 寢時、其人之敵至、播稗於麥中而去、
太 13:26 及苗長結穗、其稗亦現、
太 13:27 家主之僕來告曰、主、爾非播美種於田乎、如何有稗也、
太 13:28 曰、此敵人所為也、僕曰、爾欲我往耘之乎、
太 13:29 曰、不可、恐耘稗並麥亦拔、
太 13:30 容二者並長以待收穫、收穫時、我語刈者曰、先集稗、束之為捆以焚之、後斂麥入我倉、○
<h2> 以芥種為喻
</h2>
太 13:31 又設喻曰、天國如一粒芥種、人取而種於田、
太 13:32 此百種之至微者、及其長也、大於諸蔬、儼然成樹、空中之鳥棲其枝、
<h2> 以酵為喻
</h2>
太 13:33 又設喻曰、天國如酵、婦取納於三斗麵中、致均發酵焉、○
太 13:34 此皆耶穌設喻語眾、非喻不語之、
太 13:35 為應先知所言云、我將啟口設喻、創世以來所隱者、將述明之、○
<h2> 講明稗喻
</h2>
太 13:36 耶穌散眾入室、門徒就之曰、請以田稗之喻、為我解之、
太 13:37 答曰、播美種者、人子也、
太 13:38 田者、世也、美種者、天國之子、稗者、惡魔之子、
太 13:39 敵播稗者、魔也、收穫時者、世之末也、刈者、天使也、
太 13:40 集稗而焚於火、世之末亦將如是、
太 13:41 人子將遣其使者、由其國中、集凡陷人於罪者及為惡者、
太 13:42 投於火爐、在彼必有哀哭切齒、
太 13:43 其時義者在其父之國中、將輝光如日、凡有耳能聽者、當聽焉、○
<h2> 以得寶為喻
</h2>
太 13:44 天國又如寶、藏於田、人遇之、則秘之、喜而歸、售其所有以購此田、○
<h2> 以求珠為喻
</h2>
太 13:45 天國又如商人求美珠、
太 13:46 遇一珠、值昂貴、遂往售其所有以購之、○
<h2> 以撒網為喻
</h2>
太 13:47 天國又如網施於海、集諸水族、
太 13:48 既盈、則曳於岸、坐而集其善者入器、惡者棄之、
太 13:49 世末亦然、天使將出、於義人中以別惡人、
太 13:50 投於火爐、在彼必有哀哭切齒、
太 13:51 耶穌問門徒曰、凡此、爾皆悟乎、曰、主、然、
太 13:52 耶穌曰、是以凡經士、為天國而學道者、如一家主、由其庫中出新舊之物、○
<h2> 耶穌見棄於本鄉
</h2>
太 13:53 耶穌既竟此喻、離彼而去、
太 13:54 至故土、在其會堂教誨、眾奇之曰、此人由何而得此智慧異能、
太 13:55 此非木工之子乎、其母非名<u>瑪利亞</u>乎、其兄弟非<u>雅各</u>、<u>約西</u>、<u>西門</u>、<u>猶大</u>乎、
太 13:56 其妹非與我比鄰乎、凡此者、是人由何得之、
太 13:57 遂厭棄之、 原文作為之躓蹶耶穌謂之曰、先知於故土室家之外、莫不尊焉、
太 13:58 耶穌在彼、不多行異能、因眾不信故也、
太 14:1 <h2><u>希律</u>謬猜耶穌</h2> 當時分封之王<u>希律</u>、聞耶穌聲名、
太 14:2 謂其僕曰、此必施洗<u>約翰</u>、由死復活、故能行此異能也、
<h2> 施洗<u>約翰</u>見殺之由
</h2>
太 14:3 初、<u>希律</u>為弟<u>腓立</u>妻<u>希羅底</u>故、執<u>約翰</u>繫於獄、
太 14:4 蓋<u>約翰</u>曾諫<u>希律</u>曰、爾納此婦、非宜也、
太 14:5 <u>希律</u>欲殺之、惟懼眾、蓋眾尊<u>約翰</u>為先知也、
太 14:6 適值<u>希律</u>誕辰、<u>希羅底</u>女舞於眾前、<u>希律</u>喜之、
太 14:7 遂發誓許以所求者必賜之、
太 14:8 女為母所唆、求<u>希律</u>曰、請以施洗<u>約翰</u>之首盛於盤、在此予我、
太 14:9 王憂、奈已發誓、又因同席者在、乃命予之、
太 14:10 遣人斬<u>約翰</u>於獄、
太 14:11 盛首於盤、攜至予女、女攜於母、
太 14:12 <u>約翰</u>之門徒至、取屍葬之、往告耶穌、
<h2> 耶穌赴曠野
</h2>
太 14:13 耶穌聞之、登舟離彼、獨往野地、眾聞之、遂由諸邑步從焉、○
太 14:14 耶穌出、見眾、憫之、醫其中負病者、
<h2> 以五餅二魚食五千人
</h2>
太 14:15 將夕、門徒就之曰、此乃野地、時已暮矣、請散眾、往鄉間市食、
太 14:16 耶穌曰、毋庸眾往、爾曹予之食、
太 14:17 對曰、我儕在此、祇有五餅二魚、
太 14:18 耶穌曰、取之予我、
太 14:19 遂命眾坐於草地、取五餅二魚、仰天而祝、擘其餅予門徒、門徒予眾、
太 14:20 皆食而飽、拾其餘屑、盈十二筐、
太 14:21 食者婦孺外、約五千人、○
太 14:22 耶穌促門徒登舟、先渡至彼岸、俟己散眾、
太 14:23 散眾後、耶穌獨登山祈禱、至暮、惟耶穌在彼、
太 14:24 舟在海中、被浪搖撼、風逆故也、
<h2> 履海就門徒
</h2>
太 14:25 四更時、耶穌履海就之、
太 14:26 門徒見其履海、驚駭曰、是怪物也、遂懼而呼、
太 14:27 耶穌即語之曰、安爾心、是我也、勿懼、
太 14:28 <u>彼得</u>曰、主、若果為爾、則命我履水就爾、
太 14:29 耶穌曰、來、<u>彼得</u>自舟而下、履水以就耶穌、
太 14:30 見風烈而懼、將溺、呼曰、主救我、
太 14:31 耶穌伸手援之曰、小信者、何疑乎、
太 14:32 甫登舟而風息、
太 14:33 舟中人就而拜之曰、爾誠天主子也、○
<h2> 病者捫耶穌衣繸得愈
</h2>
太 14:34 既濟、至<u>磯尼撒勒</u>地、
太 14:35 其地之人識之、遂遣人傳報四方、攜諸負病者就耶穌、
太 14:36 求之第許捫其衣繸、捫者皆愈、
太 15:1 <h2>耶穌斥責法利賽人拘守遺傳廢棄天主誡命</h2> 當時<u>耶路撒冷</u>經士、及法利賽人、來就耶穌曰、
太 15:2 爾門徒何犯古人遺傳、食時不盥手乎、
太 15:3 答曰、爾何因爾遺傳犯天主之誡乎、
太 15:4 天主誡云、敬爾父母、又云、詈父母者必治之死、
太 15:5 惟爾曰、若人對父母云、爾所當得於我者、已獻為禮物、
太 15:6 遂可不敬父母、是爾以爾遺傳而廢天主之誡矣、
太 15:7 偽善者乎、先知<u>以賽亞</u>預言指爾者誠是、其言云、
太 15:8 斯民以口敬我、以唇尊我、其心則遠我、
太 15:9 彼以人所命者、為教而訓人、故徒然奉事我云、
<h2> 入口者不污人
</h2>
太 15:10 乃召眾來謂之曰、爾當聽而悟也、
太 15:11 非入諸口者污人、惟出諸口者污人、
太 15:12 門徒就之曰、法利賽人聞斯言而慍、爾知之乎、
太 15:13 答曰、凡植物、非我在天之父所植者、其根必見拔、
太 15:14 姑聽之、彼乃瞽導瞽者也、若瞽導瞽、二者必並陷於坑、
太 15:15 <u>彼得</u>曰、請以斯喻為我儕解之、
太 15:16 耶穌曰、爾曹亦不悟乎、
太 15:17 豈不知凡入諸口者、運於腹而遺於厠乎、
太 15:18 惟出諸口者、由心而出、此則污人、
太 15:19 蓋惡念、兇殺、姦淫、苟合、盜竊、妄證、褻瀆、皆由心而出、
太 15:20 此則污人、但未盥手而食、不污人也、○
<h2> 醫愈<u>迦南</u>女子
</h2>
太 15:21 耶穌離彼、往<u>推羅</u> <u>西頓</u>境、
太 15:22 有一<u>迦南</u>婦、由其地出、大聲呼曰、主、<u>大衛</u>之裔、矜憐我、我女患魔苦甚、
太 15:23 耶穌默然不答、門徒就之、請曰、彼呼於我後、可使之去、
太 15:24 答曰、我奉遣而來、特為<u>以色列</u>家之亡羊耳、
太 15:25 婦來拜之曰、主、助我、
太 15:26 耶穌曰、取兒曹之餅投於狗、未善也、
太 15:27 婦曰、主、然也、但家主案下遺屑、狗亦得食之、
太 15:28 耶穌謂之曰、婦乎、爾信大矣、如爾所願、可為爾成、其女自此得愈、○
<h2> 醫愈眾殘疾者與患病者
</h2>
太 15:29 耶穌離彼、至<u>迦利利</u>海濱、登山而坐、
太 15:30 群眾就之、有攜跛者瞽者瘖者殘疾者、及諸病者、置於耶穌足前、耶穌醫之、
太 15:31 眾見瘖者言、殘疾者痊、跛者行、瞽者明、甚奇之、而歸榮於<u>以色列</u>之天主、○
<h2> 以七餅數小魚食四千餘人
</h2>
太 15:32 耶穌召門徒曰、我憫斯眾、蓋彼偕我已三日而無食、我不欲使之饑而去、恐於途中困憊、
太 15:33 門徒曰、在此野地、安得多餅以飽如此之眾乎、
太 15:34 耶穌曰、爾有餅幾何、曰、七、及小魚數尾、
太 15:35 遂令眾坐地、
太 15:36 取七餅及魚、祝而擘之、予門徒、門徒予眾、
太 15:37 皆食而飽、拾其餘屑、盈七籃、
太 15:38 食者婦孺外、共四千人、
太 15:39 耶穌散眾登舟、至<u>抹大拉</u>境、
太 16:1 <h2>法利賽人求見異兆</h2> 法利賽及撒度該人來試耶穌、請示以自天之異跡、
太 16:2 耶穌曰、暮時爾云天必晴、因天紅也、
太 16:3 朝時爾云今日必有風雨、因天紅而晦也、偽善者乎、爾能別天色、獨不能知此時之異跡乎、
太 16:4 姦惡之世求異跡、先知<u>約拿</u>異跡之外、不以異跡示之、遂離之而去、○
<h2> 耶穌警門徒謹防法利賽與撒度該之教
</h2>
太 16:5 門徒渡至彼岸、忘取餅、
太 16:6 耶穌語之曰、謹防法利賽及撒度該人之酵、
太 16:7 門徒私議曰、是為我儕未取餅耳、
太 16:8 耶穌知之、謂之曰、小信者乎、爾曹何為因未取餅而私議耶、
太 16:9 爾尚不明乎、豈不憶五餅分五千人、而拾餘屑幾筐乎、
太 16:10 又不憶七餅分四千人、而拾餘屑幾籃乎、
太 16:11 我言當謹防法利賽及撒度該人之酵、此非為餅而言、爾何不明耶、
太 16:12 門徒始悟耶穌所言、非防餅之酵、乃防法利賽及撒度該人之道也、○
<h2> 民猜耶穌其說不一
</h2>
太 16:13 耶穌至<u>腓立普</u>之<u>該撒利亞</u>境、問門徒曰、我人子也、人言我為誰、
太 16:14 答曰、有言施洗<u>約翰</u>、有言<u>以利亞</u>、有言<u>耶利米</u>、或 他先知之一、
<h2> <u>彼得</u>認耶穌為天主之子
</h2>
太 16:15 耶穌曰、爾言我為誰、
太 16:16 <u>西門彼得</u>對曰、爾乃基督永生天主之子、
太 16:17 耶穌曰、<u>西門</u> <u>巴約拿</u>、爾福矣、蓋非屬血氣者示爾、乃我在天之父示爾也、
太 16:18 我又告爾、爾乃<u>彼得</u>、 彼得譯即磐之義我即於此磐上、建我教會、而陰府之權、 權原文作門不能勝之、
太 16:19 我將以天國之鑰賜爾、凡爾所縛於地者、亦必見縛於天、所釋於地者、亦必見釋於天、
太 16:20 遂戒門徒、勿以己為基督告人、○
<h2> 耶穌預言己將被害
</h2>
太 16:21 自是耶穌示門徒、己必往<u>耶路撒冷</u>、多受苦於長老、祭司諸長、及經士、且見殺、至第三日復活、
<h2> <u>彼得</u>欲阻止耶穌耶穌責之
</h2>
太 16:22 <u>彼得</u>遂援而勸之曰、主、不可、此必不臨爾、
太 16:23 耶穌顧<u>彼得</u>謂之曰、<u>撒但</u>退、爾阻我、因爾不念天主之事、乃念人之事也、
<h2> 欲從耶穌必須克己
</h2>
太 16:24 時耶穌謂門徒曰、凡欲從我者當克己、負十字架而從我、
太 16:25 凡欲救其生命者、反喪之、為我而喪其生命者、反得之、
太 16:26 人若盡得天下而失其生命、何益之有、人將以何者易其生命乎、
太 16:27 人子將以父之榮、偕諸天使降臨時、必循各人所行而報之、
太 16:28 我誠告爾、立於此者有人、未死之先、必見人子臨其國矣、
太 17:1 <h2>耶穌登山變像</h2> 越六日、耶穌攜<u>彼得</u> <u>雅各</u>及<u>雅各</u>之弟<u>約翰</u>、潛登高山、
太 17:2 當三人前、變化形容、面耀如日、衣白有光、
太 17:3 忽有<u>摩西</u>及<u>以利亞</u>現於眾、與耶穌言、
太 17:4 <u>彼得</u>謂耶穌曰、我儕在此善矣、若爾欲之、我建三廬、一為爾、一為<u>摩西</u>、一為<u>以利亞</u>、
太 17:5 言時、有光耀之雲覆之、有聲自雲出曰、此我愛子、我所喜悅者、爾當聽之、
太 17:6 門徒聞之、面伏於地、懼甚、
太 17:7 耶穌前、撫之曰、起、勿懼、
太 17:8 門徒舉目、不見一人、惟耶穌而已、
太 17:9 下山時、耶穌命之曰、人子尚未由死復活、勿以所見者告人、○
太 17:10 門徒問耶穌曰、經士言<u>以利亞</u>當先至、何歟、
太 17:11 耶穌答曰、<u>以利亞</u>固然先至、振興萬事、
太 17:12 但我告爾、<u>以利亞</u>已至、奈人未之識、且任意待之、人子亦將如是受其害、
太 17:13 門徒方悟耶穌所言、乃指施洗<u>約翰</u>也、○
<h2> 醫愈癲癇
</h2>
太 17:14 既至眾中、有一人就耶穌跪曰、
太 17:15 主、矜恤我子、彼患癲癇甚苦、屢躓於火、屢躓於水、
太 17:16 我攜之就爾門徒、彼不能醫、
太 17:17 耶穌曰、噫、不信而乖戾之世歟、我偕爾至幾時、我忍爾至幾時、可攜之就我、
太 17:18 耶穌斥魔、魔出、自是時、其子愈矣、
太 17:19 耶穌獨在、門徒就之、問曰、我儕不能逐此魔、何故、
太 17:20 耶穌曰、因爾不信也、我誠告爾、爾若有信如一粒芥種、即命此山、由此移彼、亦必移焉、且無一事爾不能作也、
太 17:21 至於此類、非祈禱禁食不出、○
<h2> 預言己將遇難受苦
</h2>
太 17:22 耶穌與門徒游行 游行或作居<u>迦利利</u>時、耶穌謂門徒曰、人子將被解於人手、
太 17:23 彼將殺之、至第三日必復活、門徒憂甚、○
<h2> 輸納丁稅
</h2>
太 17:24 既入<u>加伯農</u>、有為聖殿收稅者、就<u>彼得</u>曰、爾師輸稅否、
太 17:25 <u>彼得</u>曰、然、<u>彼得</u>入室、耶穌先問之曰、<u>西門</u>、爾意如何、世之諸王、向誰徵餉收稅、向己之子乎、抑向外人乎、
太 17:26 <u>彼得</u>曰、向外人耳、耶穌曰、然則己之子可免矣、
太 17:27 但恐使之不悅我儕、爾往海濱垂釣、取先上之魚、啟其口、必得一司他提珥、 猶太銀圓約銀四錢可取之納彼、為我與爾之稅銀、
太 18:1 <h2>勸門徒宜謙卑</h2> 當時門徒就耶穌曰、在天國誰為至大、
太 18:2 耶穌召一孩提立於中、
太 18:3 曰、我誠告爾、爾若不改變、不成如此孩提、則不得入天國、
太 18:4 故凡自謙似此孩提者、彼在天國為至大、
太 18:5 凡為我之名、接一如此之孩提者、即接我、
<h2> 毋陷人於罪毋輕視小子
</h2>
太 18:6 凡使此信我之一小子、陷於罪者、寧以磨石懸其頸、沈於深海、
太 18:7 禍哉斯世、因有陷人於罪之事、陷人於罪、固所難免、但陷人於罪者禍矣、
太 18:8 倘爾一手一足使爾陷於罪、則斷而棄之、爾跛與殘入於生、勝如有兩手兩足而投於永火、
太 18:9 倘爾一目使爾陷於罪、則抉而擲之、爾一目入於生、勝如有兩目而投於磯很拿之火、
太 18:10 慎毋輕視此小子之一、我告爾、彼之天使在天、常見我天父之面、
太 18:11 且人子來、為救其喪亡者、
太 18:12 爾意如何、人有百羊、迷失其一、豈不姑舍九十九羊於山、而往求其迷失者乎、 或作豈不姑舍九十九羊而往於山求其迷失者乎
太 18:13 若得之、我誠告爾、其為此一羊喜、較不迷失之九十九羊喜尤大、
太 18:14 如是、此小子中即亡其一、亦非爾天父之意也、○
<h2> 人得罪我宜如何待之
</h2>
太 18:15 倘兄弟得罪爾、則於彼獨處時責之、若聽、則得爾兄弟、
太 18:16 若不聽、則攜一二人偕爾、因憑二三證者之口、凡事可定、
太 18:17 若再不聽、則告於教會、若不聽教會、則視之如異邦人及稅吏可也、
太 18:18 我誠告爾、凡爾所縛於地者、亦必見縛於天、所釋於地者、亦必見釋於天、
太 18:19 我又告爾、若爾中有二人契合於地、以求何事、我在天之父、必為彼成之、
太 18:20 蓋無論何處、有二三人為我名而集、我亦在其中、○
<h2> 人多次得罪我宜多次恕之
</h2>
太 18:21 時<u>彼得</u>就耶穌曰、主、兄弟得罪我、我赦之當幾次、至七次可乎、
太 18:22 耶穌曰、我告爾、不僅七次、乃七十之七次也、
<h2> 設喻推闡寛恕之理
</h2>
太 18:23 是以天國猶人君、欲與其僕會計、
太 18:24 始計時、有攜一人來、負銀一萬他連得 一他連得約銀一千二百三十兩者、
太 18:25 既無可償、其主人命將其身與妻與子及凡所有、俱鬻之以償、
太 18:26 此僕俯伏拜曰、請主人寛我、我必盡償、
太 18:27 其僕之主憐而釋之、且免其債、
太 18:28 其僕出、遇一同僕、負己銀一百第拿流、 猶太小銀圓約銀一錢執之扼其喉曰、爾所負者、即償我、
太 18:29 同僚俯伏求曰、請寛我、我必盡償、
太 18:30 不允、乃下之於獄、待償所負、
太 18:31 諸同僚見所為、甚不悅、以其事往告主人、
<h2> 不憐憫人亦不蒙憐憫
</h2>
太 18:32 其僕之主召之曰、惡哉僕乎、爾所負者、我盡免之、因爾求我也、
太 18:33 爾不當憐同僚如我憐爾乎、
太 18:34 其主人遂怒、付之獄吏、待其盡償所負、
太 18:35 若爾各人不誠心赦兄弟之過、則我在天之父、待爾亦如是、
太 19:1 <h2>耶穌醫病</h2> 耶穌言竟、離<u>迦利利</u>至<u>猶太</u>境、<u>約但</u>河外、
太 19:2 群眾從之、耶穌在彼醫其病者、
<h2> 言妻非犯淫不可休
</h2>
太 19:3 有法利賽人就而試之曰、人無論何故、出妻可乎、
太 19:4 耶穌答曰、經載造物之主、元始造人、乃造一男一女、
太 19:5 且云人離父母、與妻聯合、二人成為一體、此豈爾未讀乎、
太 19:6 如是夫婦不復為二、乃為一體、故天主所耦者、人不可分、
太 19:7 曰、然則<u>摩西</u>命予離書出之、何也、
太 19:8 曰、<u>摩西</u>因爾心忍、容爾出妻、但元始則不然、
太 19:9 我告爾、若非為淫故出妻而他娶者、即犯姦也、娶被出之婦者、亦犯姦也、 有原文抄本無此二句
太 19:10 門徒謂耶穌曰、人於妻如此、寧勿娶、
太 19:11 耶穌曰、此言非眾能受、惟稟賦者能之、
太 19:12 蓋有生而閹者、有被人閹者、又有為天國自閹者、此言誰能受則受之、○
<h2> 恩待孩提
</h2>
太 19:13 時有人攜孩提就耶穌、欲耶穌按手其上而禱、門徒責之、
太 19:14 耶穌謂之曰、容孩提就我、勿禁、蓋有天國者、正如是人也、
太 19:15 耶穌按手於其上、遂離彼而去、○
<h2> 訓幼年人何以得永生
</h2>
太 19:16 時有一少者就之 原文作有一人就之曰、善哉師乎、我當行何善、以得永生、
太 19:17 耶穌曰、何為以善稱我、 有原文抄本作何為問我以善天主外無一善者、爾欲入於生、則當守誡、
太 19:18 曰、何誡、耶穌曰、勿殺人、勿姦淫、勿盜竊、勿妄證、
太 19:19 敬爾父母、愛人如己、
太 19:20 少者曰、此誡、我自幼盡守之、尚有何缺乎、
<h2> 當為純全之人
</h2>
太 19:21 耶穌曰、爾欲純全、往鬻所有以濟貧、則必有財於天、且來從我、
太 19:22 少者聞言、愀然而去、因其家貲甚厚故也、
<h2> 言富者難入天國
</h2>
太 19:23 耶穌謂門徒曰、我誠告爾、富者入天國、難矣哉、
太 19:24 我又告爾、駝穿針孔、較富者入天主國尤易、
太 19:25 門徒聞之甚奇、曰、然則誰能得救乎、
太 19:26 耶穌顧之曰、在人固不能、在天主無不能也、○
<h2> 人為耶穌離棄一切所有必獲永福
</h2>
太 19:27 <u>彼得</u>曰、我儕舍一切以從爾、將何所得乎、
太 19:28 耶穌曰、我誠告爾、爾曹從我者、至萬物更新、人子坐其榮位時、爾曹亦將坐十二位、審判<u>以色列</u>十二支派、
太 19:29 凡為我名、舍屋宇、兄弟、姊妹、父母、妻子、田疇者、必受百倍、且得永生、
太 19:30 然多有先者將為後、後者將為先也、
太 20:1 <h2>耶穌設僱工之喻以明天主無虧於人</h2> 夫天國如家主、朝出、僱工入葡萄園、
太 20:2 與工約、日給一第拿流、遂遣之入園、
太 20:3 巳初 原文作第三時復出、見有閒立於市者、
太 20:4 謂之曰、爾亦往葡萄園、必以所應給者給爾、其人遂往、
太 20:5 午正及申初、 原文作第六時第九時又出、行亦如之、
太 20:6 酉初、 原文作第十一時出、見又有閒立者、謂之曰、爾何終日閒立於此乎、
太 20:7 曰、無僱我者、曰、爾亦往葡萄園、所應給者、爾必得之、
太 20:8 及暮、園主語其司事者曰、呼眾工至、給以傭值、自後者起、至先者止、
太 20:9 僱於酉初者至、各得一第拿流、
太 20:10 先僱者至、意己必多得、乃亦各得一第拿流、
太 20:11 受時、怨家主曰、
太 20:12 我儕終日負苦當暑、彼後至者、工作僅半時、爾竟使之與我相等乎、
太 20:13 園主謂其中一人曰、友、我未負爾、爾與我約、非一第拿流乎、
太 20:14 取爾值而往、我給後至者如給爾然、乃我所願也、
太 20:15 我之物、我不可隨意而用乎、因我為善、爾即相嫉而怒目乎、
太 20:16 如是在後者將為先、在先者將為後、蓋被召者多、蒙選者少也、○
<h2> 再言己將遇害
</h2>
太 20:17 耶穌上<u>耶路撒冷</u>時、途中潛攜十二門徒、謂之曰、
太 20:18 我儕上<u>耶路撒冷</u>、人子將被賣與祭司諸長及經士、彼將擬之以死、
太 20:19 付於異邦人、凌辱之、鞭撲之、釘之十字架、至第三日復活、○
<h2> 勸門徒宜謙卑
</h2>
太 20:20 時<u>西比代</u>二子之母偕其子、就耶穌拜之、欲求一事、
太 20:21 耶穌曰、爾何所欲、對曰、許我二子在爾國、一坐爾左、一坐爾右、
太 20:22 耶穌曰、爾所求者爾不知也、我將飲之杯、爾能飲乎、我將受之洗、爾能受乎、曰、能、
太 20:23 耶穌曰、我所飲之杯、爾將飲之、我所受之洗、爾將受之、但坐我左我右、非我可賜、我父為誰而備、則賜誰也、
太 20:24 十門徒聞之、則怒兄弟二人、
太 20:25 耶穌召之來、謂之曰、異邦人有君主之、有大臣秉權轄之、爾所知也、
太 20:26 惟爾曹則不可如此、爾中欲為大者、當為爾役、
太 20:27 欲為首者、當為爾僕、
太 20:28 即如人子來、非以役人、乃役於人、且舍其生以贖眾也、○
<h2> 使二瞽者得見
</h2>
太 20:29 出<u>耶利歌</u>時、群眾隨之、
太 20:30 有二瞽者、坐道旁、聞耶穌過、遂呼曰、主、<u>大衛</u>之裔、矜恤我、
太 20:31 眾斥之、使緘默、瞽者愈呼曰、主、<u>大衛</u>之裔、矜恤我、
太 20:32 耶穌止、召之來、曰、欲我為爾何為、
太 20:33 答曰、主、使我目得明、 明原文作啟
太 20:34 耶穌憫之、按其目、目即能見、二人遂從耶穌、
太 21:1 <h2>耶穌乘驢入都</h2> 耶穌與門徒近<u>耶路撒冷</u>、至<u>伯法基</u>、在 在或作近油果山、耶穌遣二門徒、
太 21:2 謂之曰、爾往前村、必見牝驢縶焉、並有小驢同在、解而牽之來、
太 21:3 倘有問爾者、則曰主需之、彼即許爾牽之、
太 21:4 此事得成、為應先知所言云、
太 21:5 當告<u>郇</u>邑、 邑原文作女爾王臨爾、謙和而乘驢、及小驢、乃負重者之子、
太 21:6 門徒遂往、循耶穌命而行、
太 21:7 牽牝驢及小驢、置己衣其上、扶耶穌乘之、
太 21:8 群眾多有以己衣布於道、亦有伐樹枝布於道者、
太 21:9 前行後從之眾呼曰、荷散拿 譯即求救之義<u>大衛</u>之裔、託主名而來者、當稱頌、在至上之處 當稱荷散拿、
太 21:10 耶穌入<u>耶路撒冷</u>、舉邑閧動曰、此為誰、
太 21:11 眾曰、此乃<u>迦利利</u> <u>拿撒勒</u>先知耶穌、○
<h2> 逐貿易者出聖殿
</h2>
太 21:12 耶穌進天主聖殿、逐其中諸貿易者、反兌錢者之案、及售鴿者之几、
太 21:13 謂之曰、經載云、我室必稱為祈禱之室、爾曹以為盜賊之巢、
太 21:14 有瞽者、跛者、就耶穌於聖殿、耶穌醫之、
太 21:15 祭司諸長及經士、見耶穌所行奇事、又見孩童呼於聖殿曰、<u>大衛</u>之裔荷散拿、則大不悅、
太 21:16 謂耶穌曰、彼所言者、爾聞之乎、耶穌曰、然、 經載云、主藉嬰孩乳哺者之口、全備讚美、爾曹豈未讀乎、
太 21:17 遂離之出城、至<u>伯他尼</u>宿焉、
<h2> 詛無花果樹
</h2>
太 21:18 來朝、返城時、饑、
太 21:19 見道旁無花果樹、就之、無所得、惟葉而已、謂樹曰、自今後、爾永不結果、無花果樹即枯、
太 21:20 門徒見而奇之、曰、無花果樹、如何忽枯也、
太 21:21 耶穌曰、我誠告爾、若爾有信不疑、不獨此無花果樹之事能行、即命此山移去投海、亦必成焉、
太 21:22 且爾祈禱時有信、無論何求、必得之、○
<h2> 使祭司長與長老緘口無言
</h2>
太 21:23 耶穌入聖殿、教誨時、祭司諸長及民之長老、就之曰、爾以何權行此諸事、賜爾此權者誰乎、
太 21:24 耶穌曰、我亦有一言問爾、爾若告我、則我亦告爾我以何權行此諸事、
太 21:25 <u>約翰</u>之施洗何自、自天乎、自人乎、眾竊議曰、若云自天、彼必曰、然則何不信之、
太 21:26 若云自人、我又懼眾、蓋眾皆以<u>約翰</u>為先知、
太 21:27 遂對耶穌曰、我儕不知、耶穌曰、我亦不告爾我以何權行此諸事、
<h2> 以二子為喻斥責伊等
</h2>
太 21:28 爾意如何、人有二子、就長子曰、我子、爾今日可往葡萄園工作、
太 21:29 對曰、不願、後乃悔而往、
太 21:30 又就次子、亦如此言、對曰、主、我往、而終不往、
太 21:31 此二者、誰遵父之旨、對曰、長子、耶穌曰、我誠告爾、稅吏與妓女必先爾入天主之國、
太 21:32 蓋<u>約翰</u>以義道就爾、爾不信之、而稅吏與妓女信之、且爾見此、仍不悔改以信、○
<h2> 以兇惡之園夫為喻明示伊等之惡
</h2>
太 21:33 爾復聽一喻、有家主、植葡萄園、以籬環之、中掘壓酒處、又建望樓、租與園夫、遂適他方、
太 21:34 果期將至、遣僕就園夫收果、
太 21:35 園夫執其僕、撲一、殺一、石擊一、
太 21:36 又遣他僕、較前尤多、園夫亦待之如故、
太 21:37 後遣其子就之、意謂彼必敬我子矣、
太 21:38 園夫見其子、相語曰、此乃嗣子、盍來殺之、以據其業、
太 21:39 遂執之、曳出園外而殺焉、
太 21:40 葡萄園之主至、將何以處此園夫乎、
太 21:41 眾曰、必翦滅此惡人、以園轉租與他園夫、可按時納果也、
太 21:42 耶穌謂之曰、經載云、工師所棄之石、成為屋隅首石、此主所成之事、在我目中見為奇異、爾曹豈未讀乎、
太 21:43 故我告爾、天主國必奪於爾、而賜於能結果之民、
太 21:44 凡躓此石上者身必損、此石墜其上者身必碎、
太 21:45 祭司諸長、及法利賽人聞此喻、乃識耶穌指己而言、
太 21:46 欲執之、惟懼眾、蓋眾以耶穌為先知也、
太 22:1 <h2>以人君為子設婚筵為喻</h2> 耶穌又設喻以語眾、曰、
太 22:2 天國如人君為子設婚筵、
太 22:3 遣僕召所請者赴筵、皆不肯來、
太 22:4 復遣他僕曰、爾告所請者云、我餐已具、我牛與肥畜已宰、百物齊備、請赴婚筵、
太 22:5 但彼不顧而去、一往於田、一往於市、
太 22:6 其餘執僕凌辱而殺之、
太 22:7 君聞之、則怒、遣兵滅此兇人、而焚其邑、
太 22:8 遂謂僕曰、婚筵已備、惟所請者不堪、
<h2> 異邦蒙召
</h2>
太 22:9 可往通衢、無論遇誰、皆請之赴筵、
太 22:10 僕出途間、集凡所遇者、或善或惡、致婚筵賓滿、
<h2> 不衣禮服者受罰
</h2>
太 22:11 君入觀賓、見有一人、不衣禮服、
太 22:12 語之曰、友乎、爾不衣禮服何至此乎、其人默然、
太 22:13 君遂命僕繫其手足、執而投於外幽暗之地、在彼必有哀哭切齒、
太 22:14 蓋見召者多、蒙選者少也、○
<h2> 法利賽人欲藉耶穌之言以陷害耶穌
</h2>
太 22:15 時法利賽人出而共謀、如何即耶穌言以陷之、
太 22:16 遂遣其徒、同<u>希律</u>黨、就之曰、師、我儕知爾乃真者、以真傳天主道、爾不顧人議、蓋爾不以貌取人、
<h2> 當以歸君者歸君以歸主者歸主
</h2>
太 22:17 請告我、爾意如何、納稅於<u>該撒</u> 該撒羅瑪君之稱宜否、
太 22:18 耶穌知其惡意、曰、偽善者乎、何為試我、
太 22:19 以納稅之錢、予我觀之、遂取一第拿流予之、
太 22:20 耶穌謂之曰、是像與號屬誰、
太 22:21 曰、屬<u>該撒</u>、耶穌曰、然則屬<u>該撒</u>者當歸<u>該撒</u>、屬天主者當歸天主、
太 22:22 眾聞此言奇之、遂離之而去、○
<h2> 辯駁撒度該之謬
</h2>
太 22:23 撒度該人、素言無復活者、當日其中數人、就耶穌問曰、
太 22:24 師、<u>摩西</u>云、人無子而死、弟當娶其婦、生子以嗣兄、
太 22:25 我中有兄弟七人、長者娶妻、無子而死、遺婦於弟、
太 22:26 其二、其三、至其七、皆然、
太 22:27 厥後婦亦死、
太 22:28 至復活時、七人中、婦為誰之妻乎、蓋皆已娶之矣、
太 22:29 耶穌答曰、爾謬矣、因爾不識經及天主之大能、
太 22:30 蓋復活之時、人不娶不嫁、乃如天主之使者在天、
太 22:31 論死者復活、豈未讀天主所諭爾者乎、
太 22:32 云我乃<u>亞伯拉罕</u>之天主、<u>以撒</u>之天主、<u>雅各</u>之天主、天主非死者之天主、乃生者之天主也、
太 22:33 眾聞之、奇其訓、○
<h2> 指明誡命何為至大
</h2>
太 22:34 法利賽人聞耶穌駁撒度該人、使之無辭以對、 原文作塞撒度該人之口遂集、
太 22:35 其中一教法師、試耶穌、問曰、
太 22:36 師、律法諸誡、何為最大、
太 22:37 耶穌曰、爾當盡心盡性盡意愛主爾之天主、
太 22:38 此乃諸誡之首、且最大者、
太 22:39 其次、愛人如己、亦如之、
太 22:40 此二誡、乃律法及先知之大綱、 原文作全律法及先知皆繫於此二誡○
<h2> 辯論基督以塞法利賽人之口
</h2>
太 22:41 法利賽人集時、耶穌問之曰、
太 22:42 論基督爾意云何、為誰之裔乎、對曰、<u>大衛</u>之裔、曰、
太 22:43 然則<u>大衛</u>感於聖神、何以稱基督為主、
太 22:44 <u>大衛</u>有言曰、主謂我主云、坐我右、俟我使爾之敵為爾足凳云、
太 22:45 <u>大衛</u>既稱基督為主、則基督如何為<u>大衛</u>之裔乎、
太 22:46 眾無辭以對、嗣後無敢復問之者、
太 23:1 <h2>論眾當守法利賽人之道毋效其行</h2> 時耶穌語眾及門徒曰、
太 23:2 經士與法利賽人、坐<u>摩西</u>位、
太 23:3 故彼凡命爾守者、當守而行之、但勿效其所為、以其言而不行也、
太 23:4 以難負之重任、縛而置人肩上、己則一指不肯動、
太 23:5 其行事故欲使人見、闊其經匣、長其衣繸、
<h2> 毋效其驕態
</h2>
太 23:6 喜席間上座、會堂高位、
太 23:7 市上問安、被人稱曰、拉比、拉比、 拉比譯即吾師
太 23:8 但爾則勿受拉比之稱、爾師惟一、即基督、爾曹則皆為兄弟、
太 23:9 勿稱在地者為父、爾父惟一、即在天者、
太 23:10 亦勿受導者之稱、爾之導者惟一、即基督、
太 23:11 爾曹中至大者、當為爾役、
太 23:12 且自高者必降為卑、自卑者必升為高、○
<h2> 嚴責法利賽人剛愎假善
</h2>
太 23:13 禍哉爾偽善之經士與法利賽人、因爾在人前閉天國之門、爾自不入、有欲入者、爾亦不許其入、
太 23:14 禍哉爾偽善之經士與法利賽人、因爾侵吞嫠婦之家貲、而佯為長禱、故爾必受刑尤重也、 有原文古抄本無此節○
太 23:15 禍哉爾偽善之經士與法利賽人、因爾周行水陸、導一人進教、及進教、使之為磯很拿之人、較倍於爾也、
太 23:16 禍哉爾曹瞽而導人者、爾素云、指聖殿而誓、則不足為誓、惟指聖殿之金而誓、則當守之、
太 23:17 愚而瞽者、孰為大、金大乎、抑使金成為聖物之聖殿大乎、
太 23:18 爾又曰、指祭臺而誓、則不足為誓、惟指祭臺之禮物而誓、則當守之、
太 23:19 愚而瞽者、孰為大、禮物大乎、抑使禮物成為聖物之祭臺大乎、
太 23:20 故人指祭臺而誓、是指祭臺及凡在臺上之物而誓也、
太 23:21 指聖殿而誓、是指聖殿及居其內者而誓也、
太 23:22 指天而誓、是指天主之寶座及坐於其上者而誓也、○
太 23:23 禍哉爾偽善之經士與法利賽人、因爾以薄荷、茴香、芹菜、十輸其一、但律法之尤重者、即義與仁與信、爾則遺之、此爾所當行者也、而彼亦不可遺、
太 23:24 瞽而導人者、蚋則濾之、駝則吞之、○
太 23:25 禍哉爾偽善之經士與法利賽人、因爾潔杯盤之外、內則充滿劫奪及非義、
太 23:26 瞽者法利賽人乎、先潔杯盤之內、則其外亦潔矣、○
太 23:27 禍哉爾偽善之經士與法利賽人、因爾似粉飾之墓、外見為美、內則充滿屍骸、及諸污穢、
太 23:28 爾曹亦若是、外見於人為義、而內則充滿偽善及非法、○
太 23:29 禍哉爾偽善之經士與法利賽人、因爾建先知之墳、飾義人之墓、
太 23:30 又曰、若我在我祖時、必不與謀流先知之血、
太 23:31 是爾自證爾為殺先知者之裔、
太 23:32 盍盈爾祖之量歟、
太 23:33 蛇乎、蝮所產乎、爾何能逃磯很拿之刑乎、
太 23:34 是以我遣先知智人經士就爾、其中有爾所殺及釘十字架者、有爾所鞭於爾之會堂、由此邑窘逐至彼邑者、
太 23:35 致地上流義人之血、皆歸於爾、即自義人<u>亞伯</u>之血、至爾所殺於殿及祭臺間<u>巴拉迦</u>子<u>撒迦利亞</u>之血也、
太 23:36 我誠告爾、此事皆必歸於斯代、
<h2> 預言<u>耶路撒冷</u>毀滅
</h2>
太 23:37 <u>耶路撒冷</u>乎、<u>耶路撒冷</u>乎、爾殺先知、石擊奉遣就爾者、我屢欲集爾赤子、似母鷄集雛於翼下、惟爾不欲、
太 23:38 爾室將荒墟矣、
太 23:39 我告爾、今而後爾不復見我、直待至爾云託主名而來者當稱頌、
太 24:1 <h2>耶穌預言殿宇傾圮</h2> 耶穌出聖殿行時、門徒就焉、以殿宇指與耶穌觀之、
太 24:2 耶穌曰、爾見此殿宇乎、我誠告爾、在此將無一石遺於石上、皆必傾圮、○
太 24:3 耶穌坐於油果山、門徒潛就之曰、請告我何時有此、且爾之再臨與世之末、有何預兆、
太 24:4 耶穌曰、慎勿為人所惑、
太 24:5 因將有多人、冒我名而來、曰、我乃基督、因而惑眾、
太 24:6 爾將聞戰及戰之風聲、慎勿懼、此事必有、惟末期尚未至、
太 24:7 民將攻民、國將攻國、饑饉、瘟疫、地震、隨在將有、
<h2> 預言必有大災
</h2>
太 24:8 凡此乃災禍之始、
太 24:9 時、人將陷 陷原文作付爾於患難、且殺爾、爾將為我名見憾於萬民、
太 24:10 彼時人多躓蹶、彼此相陷相憾、
太 24:11 有偽先知群起惑眾、
太 24:12 因罪惡貫盈、多人之愛漸冷、
太 24:13 惟能忍至終者得救、
太 24:14 ［天］國之福音、必遍傳於天下、為證於萬民、然後末日乃至、○
太 24:15 爾觀先知<u>但以理</u>所言、殘賊可惡之物、立於聖地、讀者當悟之、
太 24:16 時在<u>猶太</u>者、當逃於山、
太 24:17 在屋上者、勿下而取家中之物、
太 24:18 在田者、勿歸取衣、
太 24:19 當時孕婦及乳婦有禍矣、
太 24:20 宜祈禱、免爾逃避、值冬時及安息日、
太 24:21 蓋其時必有大難、自創世以至於今、未有如此者、後亦必無有焉、
太 24:22 若不稍減其日、則無一人得救、但為蒙選者、其日必減、
太 24:23 時若有人告爾曰、基督在此、基督在彼、爾勿信、
太 24:24 因將有偽基督偽先知起、施大異跡、大奇事、若能惑選民則亦惑之、
太 24:25 此事我預告爾、
太 24:26 是故有人告爾曰、基督在曠野、爾勿出、曰、基督在密室、爾勿信、
太 24:27 蓋猶電發自東而閃至西、人子降臨亦若是、
太 24:28 屍何在、鵰鷹集焉、○
<h2> 降臨審判之先必有預兆
</h2>
太 24:29 此時之難後、日即晦冥、月不發光、星隕自天、天象 象或作勢震動、
太 24:30 是時人子之兆、將現於天、地上諸族將哀哭、且見人子以大權大榮乘天雲而來、
太 24:31 遣其使者吹角、角聲甚大、集其選民於四方、自天此極至彼極、○
太 24:32 爾可以無花果樹為譬、其枝柔葉萌、則知夏時近矣、
太 24:33 如是爾見此諸兆、則知彼已近及門矣、
太 24:34 我誠告爾、此代未逝、此事皆成、
太 24:35 天地可廢、我言不廢、
<h2> 其日無人能知
</h2>
太 24:36 然彼日彼時、無有人知、即天使亦不知、惟我父知之、
太 24:37 人子之臨、正如<u>挪亞</u>之日、
太 24:38 在洪水先、人皆飲食嫁娶、迨<u>挪亞</u>入方舟之日、
太 24:39 不覺洪水忽至、淹滅其眾、人子之臨亦若是、
太 24:40 此時二人在田、一見取、一見遺、
太 24:41 二婦推磨、一見取、一見遺、
<h2> 常常警醒如忠智之僕候主歸家
</h2>
太 24:42 故當警醒、以爾不知爾主何時至也、
太 24:43 若家主知何更盜至、則必警醒、不致盜穴其室、此爾所知也、
太 24:44 是以爾亦當預備、因爾不意之時、人子忽至、
太 24:45 孰是忠智之僕、家主所任以督其家人、按時而予其糧乎、
太 24:46 主來見僕如是而行、其僕福矣、
太 24:47 我誠告爾、主必任之督其全業、
太 24:48 倘惡僕心內云、我主之至必遲、
太 24:49 遂撲其同僕、又與酒徒飲食、
太 24:50 乃於不意之日、不知之時、彼僕之主至、
太 24:51 加以嚴刑、置之與偽善同科、在彼必有哀哭切齒矣、
太 25:1 <h2>以十處女迎新郎為喻</h2> 是時天國可譬十處女、執燈出迎新娶者、
太 25:2 其中五智五愚、
太 25:3 愚者執燈、而不備油、
太 25:4 智者執燈、且備油於器、
太 25:5 新娶者來遲、皆假寐而寢、
太 25:6 中夜有呼云、新娶者至矣、爾出迎之、
太 25:7 眾處女遂起、各整其燈、
太 25:8 愚者謂智者曰、請以爾之油分我、蓋我之燈將熄也、
太 25:9 智者對曰、恐爾我俱不足、莫若就售者、為己購之、
太 25:10 適往購時、新娶者至、有備者同入婚筵、而門閉矣、
太 25:11 後其餘處女至、曰、主歟、主歟、請為我啟、
太 25:12 答曰、我誠告爾、我不識爾曹、
太 25:13 是以爾當警醒、因其日其時、爾不知也、 又作因爾不知何日何時人子至也○
<h2> 以主託財與僕為喻
</h2>
太 25:14 又如一人將往異地、召僕、以家貲付之、
太 25:15 一付銀五他連得、 他連得見十八章二十四節一付二他連得、一付一他連得、各按其才能、遂去、
太 25:16 其受五他連得者、往以之貿易、又獲五他連得、
太 25:17 受二他連得者、亦如是獲二他連得、
太 25:18 惟受一他連得者、往而掘地、藏其主人之銀、
太 25:19 厥後其僕之主人歸、與僕會計、
太 25:20 受五他連得者至、又攜五他連得曰、主人、付我五他連得、我因之又獲五他連得、
太 25:21 主人曰、美哉、善且忠之僕、爾於寡者既忠、我必以多者任爾、可進享爾主人之樂、
太 25:22 受二他連得者至、曰、主人、付我二他連得、我因之又獲二他連得、
太 25:23 主人曰、美哉、善且忠之僕、爾於寡者既忠、我必以多者任爾、可進享爾主人之樂、
太 25:24 受一他連得者、曰、主人、我知爾乃忍人、於未播之處而穫、於未散之處而斂、
太 25:25 是以我懼、往藏爾一他連得於地、今以屬爾者還爾、
太 25:26 主人曰、惡且惰之僕、爾知我未播之處而穫、未散之處而斂、
太 25:27 則當以我銀置諸兌錢者、迨我歸時、可得我之本銀而獲其息、
太 25:28 故可奪其一他連得而予有十他連得者、
太 25:29 蓋凡有者、將予之、使之有餘、其無有者、並其所有亦將奪之、
太 25:30 彼無益之僕、可逐於外幽暗之地、在彼必有哀哭切齒矣、○
<h2> 論末世審判
</h2>
太 25:31 當人子乘其榮、偕諸聖天使臨時、坐其榮位、
太 25:32 萬民集其前、遂區別之、如牧者區別綿羊離山羊、
太 25:33 置綿羊於右、山羊於左、
太 25:34 王謂在右者曰、爾曹蒙我父寵者、可來承受 承受原文作嗣創世以來為爾所備之國、
太 25:35 因我饑、爾食我、我渴、爾飲我、我為旅、爾寓我、
太 25:36 我裸、爾衣我、我病、爾顧我、我在獄、爾來視我、
太 25:37 義者將應之曰、主、我何時見爾饑而食爾、渴而飲爾、
太 25:38 何時見爾旅而寓爾、裸而衣爾、
太 25:39 何時見爾病、或在獄、而來顧視爾乎、
太 25:40 王必謂之曰、我誠告爾、既行之於我兄弟至微之一、即行之於我也、
太 25:41 又謂在左者曰、爾曹被詛者、可離我而入永火、乃為魔及其使者所備也、
太 25:42 因我饑、爾不食我、我渴、爾不飲我、
太 25:43 我為旅、爾不寓我、我裸、爾不衣我、我病或在獄、爾不顧視我、
太 25:44 彼亦將應之曰、主、我何時見爾饑、或渴、或為旅、或裸、或病、或在獄、而不奉事爾乎、
太 25:45 王必謂之曰、我誠告爾、既不行之於此至微者之一、即不行之於我也、
太 25:46 此人必入永刑、惟義者必入永生焉、
太 26:1 <h2>官長定計害耶穌</h2> 耶穌言竟、謂門徒曰、
太 26:2 爾知二日後、乃逾越節、人子將見賣釘十字架矣、○
太 26:3 時祭司諸長經士、及民之長老、集於大祭司名<u>該亞法</u>者之院、
太 26:4 共謀欲以詭計執耶穌殺之、
太 26:5 惟曰、當節期不可、恐民生亂、○
<h2> 婦人以香膏抹耶穌首
</h2>
太 26:6 耶穌在<u>伯大尼</u>癩者<u>西門</u>之家、
太 26:7 有一婦、攜玉瓶盛至貴之香膏、就耶穌、在席間傾於其首、
太 26:8 門徒見而不悅、曰、何為若此之麋費、
太 26:9 此膏可鬻多金、以濟貧者、
太 26:10 耶穌知之、曰、何為難此婦乎、彼所行於我者善也、
太 26:11 蓋貧者常偕爾、我不常偕爾、
太 26:12 彼傾此膏於我體、乃為我之葬而行之、
太 26:13 我誠告爾、普天下、不論何處傳此福音、亦必述此婦所行、使人記憶、○
<h2> <u>猶大</u>賣耶穌
</h2>
太 26:14 時十二門徒之一、名<u>猶大</u>稱<u>以斯加畧</u>、往見祭司諸長、
太 26:15 曰、我以彼付爾、爾願給我幾何、遂與約予銀三十、
太 26:16 自是<u>猶大</u>尋機賣之、○
<h2> 耶穌食逾越節筵
</h2>
太 26:17 除酵節之首日、門徒就耶穌曰、爾欲我於何處為爾備逾越節筵、
太 26:18 曰、爾入城、見某、謂之曰、師云、我時近矣、我將偕門徒守逾越節於爾家、
太 26:19 門徒遵耶穌命、而備逾越節筵、
太 26:20 既暮、耶穌及十二門徒席坐、
太 26:21 食間、耶穌曰、我誠告爾、爾中一人將賣我、
太 26:22 門徒憂甚、一一問曰、主、是我乎、
太 26:23 曰、偕我同醮手於盤者、即賣我者也、
太 26:24 人子將逝、如經所載、惟賣人子者禍矣、其人不生為幸、
太 26:25 賣之者<u>猶大</u>問曰、拉此、是我乎、曰、爾言之矣、
<h2> 設立聖餐
</h2>
太 26:26 食時、耶穌取餅祝謝、擘而予門徒曰、取而食之、此乃我體、
太 26:27 又取杯祝謝、予之曰、爾皆飲之、
太 26:28 此乃我血、即新約之血、為眾而流、以赦罪者也、
太 26:29 我告爾、今而後我不復飲此葡萄樹所產者、待他時、我偕爾飲新者於我父之國焉、○
太 26:30 既歌頌、即出、往油果山、
太 26:31 時耶穌謂門徒曰、今夜、爾眾皆將為我而躓蹶、蓋經載云、我將擊牧者、而群羊俱散、
太 26:32 我復活後、將先爾往<u>迦利利</u>、
太 26:33 <u>彼得</u>對曰、眾雖為爾躓蹶、我永不躓蹶、
太 26:34 耶穌曰、我誠告爾、今夜鷄鳴之先、爾將三次言不識我、
太 26:35 <u>彼得</u>曰、我雖與爾同死、必不言不識爾、眾門徒亦如是言、○
<h2> <u>革西瑪尼</u>園中祈禱
</h2>
太 26:36 時耶穌與門徒至一處、名<u>革西瑪尼</u>、謂之曰、爾坐此、待我往彼祈禱、
太 26:37 遂攜<u>彼得</u>及<u>西比代</u>二子同往、耶穌即憂戚悲痛、
太 26:38 語之曰、我心甚憂、幾至死矣、爾曹居此、同我警醒、
太 26:39 遂稍進、俯伏祈禱曰、父、若可得免、則使此杯離我、然非從我所欲、乃從爾所欲、
太 26:40 遂就門徒、見其寢、謂<u>彼得</u>曰、爾曹不能同我警醒片時乎、
太 26:41 當警醒祈禱、免入誘惑、心固願而身弱矣、
太 26:42 復往、二次禱曰、父、若此杯不能離我、而我必飲之、則願爾旨得成、
太 26:43 既返、見門徒復寢、以其目倦也、
太 26:44 離之復往、三次祈禱、言亦如之、
太 26:45 後就門徒謂之曰、今可寢、且安、時近矣、人子付於惡人手矣、
太 26:46 起、我儕且行、賣我者近矣、
<h2> <u>猶大</u>以問安為號賣耶穌
</h2>
太 26:47 言時、十二門徒之一<u>猶大</u>至、領多人執刃與梃、自祭司諸長及民之長老之所而來、
太 26:48 賣耶穌者、曾遞以號曰、我接吻者是也、可執之、
太 26:49 <u>猶大</u>就耶穌曰、拉比安、遂與接吻、
太 26:50 耶穌曰、友、何為至此、眾遂前、執耶穌、
太 26:51 偕耶穌之一人、伸手拔刃、斫大祭司之僕、削其一耳、
太 26:52 耶穌謂之曰、收爾刃入鞘、蓋凡舉刃者必亡於刃、
太 26:53 爾意我今不能求我父為我遣十二軍有餘之天使乎、
太 26:54 若然、則經所載此事必有者、如何得應乎、
太 26:55 當時耶穌謂眾曰、爾執刃與梃而來執我、如捕盜然、我日偕爾坐於聖殿教誨、爾竟不執我、
太 26:56 但此事得成、為應諸先知書所載、時諸門徒皆離之而奔、○
<h2> 耶穌被解至<u>該亞法</u>所
</h2>
太 26:57 執耶穌者、曳之至大祭司<u>該亞法</u>之所、經士及諸長老亦集於彼、
太 26:58 <u>彼得</u>遠隨耶穌、至大祭司之院、入與吏役同坐、欲觀此事究竟、
太 26:59 祭司諸長與長老及全公會、求妄證訟耶穌、欲以死之、
太 26:60 但不得、雖多妄證者來、亦不得其證、後有二妄證者至、曰、
太 26:61 此人曾言我能毀天主殿、三日內復建之、
太 26:62 大祭司起、問耶穌曰、此人作證訟爾、爾無所答乎、
太 26:63 耶穌默然、大祭司曰、我令爾指永生天主誓而告我、爾果天主之子基督否、
太 26:64 耶穌曰、爾言之矣、我且告爾、此後爾將見人子坐於權能者之右、乘天雲而來、
太 26:65 大祭司遂自裂其衣曰、其人褻瀆、何用他證、今爾已聞其褻瀆、
太 26:66 爾意如何、眾曰、應死、
太 26:67 眾遂唾其面、且拳擊之、又有手批其頰者、
太 26:68 曰、基督、爾既先知、試言擊爾者為誰、○
<h2> <u>彼得</u>三次言不識耶穌
</h2>
太 26:69 時<u>彼得</u>坐於外院、有一婢就之曰、爾亦素偕<u>迦利利</u>人耶穌者、
太 26:70 <u>彼得</u>當眾前諱之曰、我不知爾言何也、
太 26:71 遂出、至院門前、又一婢見之、告同在之人曰、此人亦素偕<u>拿撒勒</u>耶穌者、
太 26:72 <u>彼得</u>復諱之曰、我不識其人、
太 26:73 未幾、旁立者就<u>彼得</u>謂之曰、爾亦誠為其黨、聽爾之方言可知矣、
太 26:74 <u>彼得</u>遂詛且誓曰、我不識其人、即時鷄鳴、
太 26:75 <u>彼得</u>憶耶穌之言云、鷄鳴之先、爾將三次言不識我、乃出而痛哭、
太 27:1 <h2>耶穌受縛解至<u>本丟彼拉多</u>所</h2> 詰朝、祭司諸長與民之長老、共謀攻耶穌、欲死之、
太 27:2 既繫之、遂曳而解於方伯<u>本丟彼拉多</u>前、
<h2> <u>猶大</u>自縊
</h2>
太 27:3 時賣耶穌之<u>猶大</u>、見耶穌定罪即悔、以銀三十反祭司長及長老、
太 27:4 曰、我賣無辜者之血有罪矣、眾曰、此與我儕何與、爾自當之、
太 27:5 <u>猶大</u>遂擲其銀於聖殿、出而自縊、
太 27:6 祭司諸長取其銀、曰、此乃血值、不可貯於殿庫、
太 27:7 遂共議以其銀購陶人之田、以葬旅人、
太 27:8 故其田至今稱為血田、
太 27:9 於是應先知<u>耶利米</u>之言云、彼取銀三十、乃被估者之值、即<u>以色列</u>人所估者、
太 27:10 捐之以購陶人之田、如主所命我也、○
<h2> <u>彼拉多</u>鞫耶穌
</h2>
太 27:11 耶穌立方伯前、方伯問之曰、爾乃<u>猶太</u>人王乎、耶穌曰、爾言之矣、
太 27:12 祭司諸長、及諸長老訟耶穌、耶穌不答、
太 27:13 <u>彼拉多</u>曰、此人作證訟爾如此多端、爾不聞乎、
太 27:14 耶穌不答一言、方伯甚奇、
太 27:15 凡屆節期、方伯每釋一囚、隨眾所欲者、
太 27:16 時有著名之囚、稱<u>巴拉巴</u>、
太 27:17 眾既集、<u>彼拉多</u>問之曰、爾曹欲我釋誰、<u>巴拉巴</u>乎、抑稱基督之耶穌乎、
太 27:18 蓋<u>彼拉多</u>知眾因娼嫉而解耶穌、
<h2> <u>彼拉多</u>見勸於妻
</h2>
太 27:19 方伯坐堂時、其妻遣人謂之曰、於此義人、爾毋所為、蓋我今日於夢中、不勝為之受苦、
<h2> 祭司長唆眾求殺耶穌
</h2>
太 27:20 祭司諸長及長老唆眾、求釋<u>巴拉巴</u>而滅耶穌、
太 27:21 方伯謂眾曰、二人中欲我釋誰、眾曰、<u>巴拉巴</u>、
太 27:22 <u>彼拉多</u>曰、然則稱基督之耶穌、我何以處之、眾曰、釘之十字架、
<h2> <u>彼拉多</u>取水盥手
</h2>
太 27:23 方伯曰、彼行何惡乎、眾愈呼曰、釘之十字架、
太 27:24 <u>彼拉多</u>見言之無益、愈以生亂、乃取水在眾前盥手、曰、流此義人之血、非我之罪、爾自當之、
<h2> 釋<u>巴拉巴</u>
</h2>
太 27:25 眾民對曰、其血歸我及我子孫、
太 27:26 於是<u>彼拉多</u>循眾所求、釋<u>巴拉巴</u>、鞭耶穌、付之釘十字架、○
<h2> 以棘編冠冠耶穌
</h2>
太 27:27 方伯之卒、遂攜耶穌入公廨、集全隊圍之、
太 27:28 解其衣、衣以絳 絳或作紫袍、
太 27:29 以棘編冠冠其首、置葦於其右手、跪其前、戲之曰、請<u>猶太</u>人王安、
太 27:30 又唾之、取葦擊其首、
太 27:31 戲畢、解其袍、衣以故衣、曳之釘十字架、○
<h2> 釘耶穌於十字架
</h2>
太 27:32 眾出時、遇一<u>古利奈</u>人、名<u>西門</u>、強之負耶穌之十字架、
太 27:33 至一地、名<u>各各他</u>、譯即髑髏處、
太 27:34 以醋 醋有原文古抄本作酒和膽飲耶穌、耶穌嘗之不飲、
太 27:35 既釘之十字架、遂鬮分其衣、為應先知所言云、彼分我外服、鬮分我裏衣、 有原文抄本無此三句
太 27:36 卒坐於彼守之、
太 27:37 置標於首、上書訟之之由曰、<u>猶太</u>人王耶穌、
太 27:38 有二盜同釘十字架、 或作釘耶穌時又用兩十字架釘二盜一左一右、
<h2> 被人譏誚
</h2>
太 27:39 過者譏之、搖首曰、
太 27:40 爾毀聖殿、三日復建者、今宜自救、爾若為天主之子、可自十字架而下、
太 27:41 祭司諸長、經士、長老、亦譏之曰、
太 27:42 彼救他人、不能自救、若為<u>以色列</u>王、今可由十字架而下、我則信之、
太 27:43 彼賴天主、若為天主所悅、今可拯之、蓋彼嘗言我乃天主子也、
太 27:44 同釘十字架之盜、亦如是詬焉、○
太 27:45 自午正至申初、 原文作自第六時至第九時遍地晦冥、
太 27:46 約申初、 申初原文作第九時耶穌大聲呼曰、以利、以利、拉瑪撒罷克他尼、譯即我天主、我天主、因何遺棄我、
太 27:47 旁立者聞之、有曰、彼呼<u>以利亞</u>也、
太 27:48 其中一人即趨、取海絨浸醋、束於葦而飲之、
太 27:49 其餘曰、且俟、試觀<u>以利亞</u>來救之否、
<h2> 耶穌氣絕葬於墓中
</h2>
太 27:50 耶穌復大聲而呼、氣遂絕、
太 27:51 倏見殿幔、自上至下、分裂為二、地震磐裂、
太 27:52 塚墓自啟、已逝 逝原文作寢之聖人、其身多有復起者、
太 27:53 迨耶穌復活後、出墓而入聖城、現於多人、
太 27:54 百夫長及同守耶穌者、見地震、與所歷之事、懼甚、曰、此誠為天主之子、
太 27:55 有多婦、乃自<u>迦利利</u>從耶穌而事之者、在彼遠觀、
太 27:56 中有<u>抹大拉</u> <u>瑪利亞</u>、<u>雅各</u>與<u>約瑟</u>之母<u>瑪利亞</u>、及<u>西比代</u>二子之母、○
太 27:57 既暮、有一富者來、乃<u>亞利瑪太</u>人、名<u>約瑟</u>、亦耶穌門徒也、
太 27:58 入見<u>彼拉多</u>、求耶穌之身、<u>彼拉多</u>命予之、
太 27:59 <u>約瑟</u>取身、裹以潔淨枲布、
太 27:60 置於磐中所鑿己之新墓、轉大石於墓門而去、
太 27:61 有<u>抹大拉</u> <u>瑪利亞</u>、與別<u>瑪利亞</u>在彼、對墓而坐、○
太 27:62 明日、即備安息日之次日、祭司諸長及法利賽人咸集、見<u>彼拉多</u>曰、
太 27:63 主、我儕憶彼惑人者、生時嘗言、三日後我將復活、
太 27:64 故請命固守其墓至第三日、恐其徒夜來、竊其身而告民曰、彼由死復活、如是則後惑較甚於前矣、
太 27:65 <u>彼拉多</u>謂之曰、予爾守兵、 或作爾有守兵可往、隨爾意固守之、
<h2> 封墓派兵固守
</h2>
太 27:66 遂往、固守其墓、印封其石、又設守兵、
太 28:1 <h2>天使以耶穌復活報於信女</h2> 安息日既過、七日之首日、黎明時、<u>抹大拉</u> <u>瑪利亞</u>與別一<u>瑪利亞</u>來觀其墓、
太 28:2 地倏大震、因有主之使者、自天而下、來轉石於墓門而坐其上、
太 28:3 容貌如電、衣白如雪、
太 28:4 守者因之恐懼戰慄、幾若死、
太 28:5 使者謂婦曰、勿懼、我知爾尋釘十字架之耶穌、
太 28:6 彼不在此、已復活、如其所言、爾來觀葬主之處 原文作主所臥之處
太 28:7 速往、告其門徒、言彼已由死復活、先爾曹往<u>迦利利</u>、在彼必得見之、我已告爾矣、
<h2> 耶穌自現於信女
</h2>
太 28:8 婦急離墓、懼且大喜、趨報門徒、
太 28:9 往報時、耶穌遇之、曰、願爾安、婦趨前、抱其足而拜之、
太 28:10 耶穌曰、勿懼、往告我兄弟、可往<u>迦利利</u>、在彼必得見我、○
<h2> 祭司長賄兵使言耶穌身為門徒竊去
</h2>
太 28:11 婦去後、有守墓者數人入城、以所歷之事、報祭司諸長、
太 28:12 祭司諸長及長老集議、給兵多金、曰、
太 28:13 爾可云、我夜寢時、其徒來竊之去、
太 28:14 倘此事聞於方伯、我即勸解之、保爾無虞、
太 28:15 兵受金、即如所囑而行、於是此言遍傳<u>猶太</u>人中、至於今日、○
<h2> 耶穌現於門徒
</h2>
太 28:16 十一門徒往<u>迦利利</u>、至耶穌所言之山、
太 28:17 見耶穌而拜之、然猶有疑者、
<h2> 遣門徒傳教施洗
</h2>
太 28:18 耶穌就而謂之曰、天地諸權、皆已賜我、
太 28:19 爾往招萬民為我門徒、因父與子與聖神之名、施之洗禮、 或作施之洗禮以歸父與子與聖神之名
太 28:20 教之守凡我所命爾者、且我常偕爾、至於世末、阿們、
可 1:1 <h2><u>約翰</u>施洗傳道為主前驅</h2> 天主子、耶穌基督福音之始、
可 1:2 如載於先知書 有原文抄本作載於先知以賽亞書云、我遣我使在爾前、以備爾道、
可 1:3 野有聲呼曰、備主道、直其徑、
可 1:4 <u>約翰</u>在曠野施洗、傳悔改之洗禮、俾罪得赦、
可 1:5 舉<u>猶太</u>地與<u>耶路撒冷</u>人、皆出就<u>約翰</u>、各認己罪、在<u>約但</u>河受其洗、
可 1:6 <u>約翰</u>衣駝毛、腰束皮帶、食則蝗蟲野蜜、
可 1:7 宣曰、有勝於我者、後我而來、即鞠躬而解其履帶、我亦不堪、
可 1:8 我以水施洗於爾、彼將以聖神施洗於爾、○
<h2> 耶穌受洗
</h2>
可 1:9 時耶穌自<u>迦利利</u>之<u>拿撒勒</u>來、在<u>約但</u>河受洗於<u>約翰</u>、
可 1:10 由水而上、倏見天開、聖神如鴿降臨其上、
可 1:11 自天有聲云、爾乃我之愛子、我所喜悅者、
<h2> 見試於魔
</h2>
可 1:12 聖神遂使之適野、
可 1:13 在野四十日、見試於<u>撒但</u>、與野獸同處、天使奉事之、○
<h2> 始傳福音
</h2>
可 1:14 <u>約翰</u>被囚後、耶穌至<u>迦利利</u>、傳天主國之福音、曰、
可 1:15 期已滿矣、天國近矣、爾宜悔改信福音、○
<h2> 召<u>彼得</u> <u>安得烈</u> <u>雅各</u> <u>約翰</u>為門徒
</h2>
可 1:16 耶穌行於<u>迦利利</u>海濱、見<u>西門</u>與<u>西門</u>弟<u>安得烈</u>、施網於海、蓋漁者也、
可 1:17 耶穌謂之曰、從我、我將使爾為漁人之漁者、
可 1:18 遂棄網從之、
可 1:19 由此稍進、見<u>西比代</u>子<u>雅各</u>與其弟<u>約翰</u>在舟補網、
可 1:20 耶穌召之、遂別父<u>西比代</u>及傭人於舟、而從耶穌、○
<h2> 驅逐邪魔
</h2>
可 1:21 眾至<u>加伯農</u>、耶穌即於安息日、入會堂教誨、
可 1:22 眾奇其訓、因其教人若有權者、不同經士也、
可 1:23 會堂有患邪魔者、呼曰、
可 1:24 噫、<u>拿撒勒</u>人耶穌、我與爾何與、爾來滅我乎、我知爾為誰、乃天主之聖者、
可 1:25 耶穌斥之曰、緘口、由此人出、
可 1:26 邪魔拘攣其人、大呼而出、
可 1:27 眾駭異、相問曰、此何也、此何新教也、蓋彼以權命邪魔、而魔順之、
可 1:28 其聲名遂遍揚<u>迦利利</u>四方、○
<h2> 醫<u>彼得</u>妻母
</h2>
可 1:29 既出會堂、與<u>雅各</u> <u>約翰</u>入<u>西門</u> <u>安得烈</u>家、
可 1:30 <u>西門</u>妻之母、病熱而臥、眾即告耶穌、
可 1:31 耶穌至前、執其手、以起之、熱即退、婦遂供事焉、○
<h2> 醫多人
</h2>
可 1:32 既暮、日入時、有攜諸負病者及患魔者、就耶穌、
可 1:33 舉邑集於門前、
可 1:34 耶穌醫愈多人、患各種病者、又逐多魔、因魔識己、故不許之言、○
可 1:35 次日、天未曉、猶昧時、耶穌夙興而出、往野處、在彼祈禱、
可 1:36 <u>西門</u>與同人趨而隨之、
可 1:37 既遇、乃曰、眾尋爾、
可 1:38 耶穌曰、我儕可往附近鄉邑、我亦在彼傳道、因我特為是來也、
可 1:39 於是在<u>迦利利</u>遍處會堂、傳道逐魔、○
<h2> 醫愈癩疾
</h2>
可 1:40 有一癩者就之、跪求曰、爾若肯、必能潔我、
可 1:41 耶穌憫焉、伸手按之曰、我肯、爾可潔、
可 1:42 言間、癩即除、其人潔矣、
可 1:43 遂遣之去、嚴戎之、
可 1:44 曰、慎毋告人、但往見祭司、使彼驗爾身、且為爾之潔、獻<u>摩西</u>所命之祭、以為證於眾、
可 1:45 其人出、多宣之播揚其事、致耶穌不得顯然入城、乃外居於野處、人自四方來就之、
可 2:1 <h2>醫愈癱瘓</h2> 越數日、耶穌復入<u>加伯農</u>、人聞其在室、
可 2:2 即有眾聚集、致門前亦無隙地、耶穌向之講道、
可 2:3 有人攜一癱瘓者來見耶穌、四人舁之、
可 2:4 因人眾不得近、乃撤耶穌所在之屋頂為穴、以癱瘓者所臥之榻、縋之而下、
可 2:5 耶穌見其信、謂癱瘓者曰、吾子、爾罪赦矣、
可 2:6 有經士數人坐於彼、心中議云、
可 2:7 此人何敢如此言、此褻瀆也、天主之外、孰能赦罪、
可 2:8 耶穌心知彼有此議、謂之曰、爾曹何為心中如此議乎、
可 2:9 向癱瘓者云、爾罪赦、抑云起、取爾之榻而行、此二者孰易、
可 2:10 今特令爾知人子在地、有赦罪之權、即語癱瘓者曰、
可 2:11 我命爾起、取榻歸爾家、
可 2:12 其人即起、於眾前取榻而出、眾奇之、歸榮於天主曰、我儕從未見若是者、○
<h2> <u>利未</u>坐於稅關耶穌召之為門徒
</h2>
可 2:13 耶穌復出、至海濱、眾就之、乃教誨焉、
可 2:14 由是而住、見<u>亞勒腓</u>子<u>利未</u>、坐於稅關、謂之曰、從我、遂起而從之、
<h2> 與稅吏罪人共食
</h2>
可 2:15 耶穌席坐於<u>利未</u>家、有諸稅吏及罪人、偕耶穌及其門徒同坐、蓋 此等從耶穌者多也、
可 2:16 經士與法利賽人見耶穌與稅吏及罪人同食、語其門徒曰、彼何與稅吏罪人同飲食乎、
可 2:17 耶穌聞而謂之曰、康強者不需醫士、惟負病者需之、我來非召義人、乃召罪人悔改、○
<h2> 辨白門徒不禁食之故
</h2>
可 2:18 <u>約翰</u>之門徒與法利賽人皆禁食、或就耶穌曰、<u>約翰</u>之門徒、與法利賽門徒禁食、爾門徒不禁食、何也、
可 2:19 耶穌曰、新娶者尚在、賀娶之客豈可禁食、蓋新娶者尚在、彼不能禁食、
可 2:20 惟日將至、新娶者別之去、其時則禁食、
可 2:21 未有以新布補舊衣者、恐所補之新布、反裂其舊衣、而綻尤甚、
可 2:22 未有盛新酒於舊革囊者、恐新酒裂囊、酒漏而囊亦壞、惟新酒必盛於新囊、○
<h2> 辨白門徒在安息日摘麥穗
</h2>
可 2:23 當安息日、耶穌經過麥田、門徒行時摘穗、
可 2:24 法利賽人謂耶穌曰、視哉、彼於安息日為所不當為者、何也、
可 2:25 耶穌曰、 經載<u>大衛</u>及從者乏食、饑時所行之事、爾未讀之乎、
可 2:26 當<u>亞比雅他</u>為祭司長時、<u>大衛</u>入天主殿、食陳設之餅、且予從者食之、但此餅祭司外、人不得食、
可 2:27 又謂之曰、為人而立安息日、非為安息日而立人、
可 2:28 是以人子亦為安息日之主、
可 3:1 <h2>醫愈枯手又為多人醫病逐魔</h2> 耶穌又入會堂、堂內有枯一手者、
可 3:2 眾窺耶穌安息日醫之否、意欲罪之、
可 3:3 耶穌命枯手者曰、爾起、立於中、
可 3:4 遂謂眾曰、安息日行善行惡、救命害命、孰宜、眾默然、
可 3:5 耶穌怒目環視、憂眾之心頑、語其人曰、伸爾手、遂伸之、手即愈、如他手、
可 3:6 法利賽人出、與<u>希律</u>黨共謀滅耶穌、
可 3:7 耶穌偕門徒離彼、往海濱、有群眾自<u>迦利利</u>、自<u>猶太</u>從之、
可 3:8 又有人甚眾、自<u>耶路撒冷</u>、<u>以度買</u>、<u>約但</u>外、<u>推羅</u> <u>西頓</u>之境、聞其所行、亦來就之、
可 3:9 因人眾多、耶穌命門徒、為己備一小舟、免眾擁擠之、
可 3:10 蓋耶穌醫人甚多、故凡負病者、皆逼近其身、欲捫之、
可 3:11 邪魔一見耶穌、俯伏其前、呼曰、爾乃天主之子、
可 3:12 耶穌嚴戒勿揚、○
<h2> 選立十二使徒
</h2>
可 3:13 耶穌登山、隨所欲召人、其人即就之、
可 3:14 遂立十二人、使其常與己偕、可遣之傳道、
可 3:15 且賜以醫病逐魔之權、
可 3:16 十二人有<u>西門</u>、耶穌賜名曰<u>彼得</u>、
可 3:17 又有<u>西比代</u>子<u>雅各</u>、與其弟<u>約翰</u>、此二人賜名曰<u>半尼其</u>、譯即雷子、
可 3:18 又有<u>安得烈</u>、<u>腓立</u>、<u>巴多羅買</u>、<u>瑪太</u>、<u>多瑪</u>、<u>亞勒腓</u>之子<u>雅各</u>、<u>他代</u>、<u>加拿</u> 加拿或作迦南人<u>西門</u>、
可 3:19 及賣耶穌之<u>猶大</u> 稱<u>以斯加畧</u>、○
<h2> 法利賽人毀謗耶穌耶穌駁之
</h2>
可 3:20 耶穌與門徒入室、眾復集、甚至食亦無暇、
可 3:21 其親屬聞之即至、欲援而止之、因謂其癲狂、
可 3:22 有經士自<u>耶路撒冷</u>來、曰、彼為<u>別西卜</u>所憑、藉魔王以逐魔耳、
可 3:23 耶穌召之來、設喻曰、<u>撒但</u>何能逐<u>撒但</u>、
可 3:24 若國自相分爭、其國不能立、
可 3:25 若家自相分爭、其家不能立、
可 3:26 若<u>撒但</u>自相攻擊分爭、則亦不能立、必將滅矣、
可 3:27 無人能入勇士之室、刼其家具、必先縛勇士、然後可刼其室、
<h2> 褻瀆聖神罪永不赦
</h2>
可 3:28 我誠告爾、世人無論犯何罪、出何褻瀆語、皆可赦之、
可 3:29 惟褻瀆聖神者、終不得赦、必受永刑、
可 3:30 耶穌言此、因人謂其為邪魔所憑也、○
<h2> 指明孰為己母兄弟姊妹
</h2>
可 3:31 時耶穌之母及兄弟來、立於外、遣人呼之、
可 3:32 眾環耶穌而坐、或告之曰、爾母及兄弟在外尋爾、
可 3:33 耶穌答曰、孰為我母、孰為我兄弟、
可 3:34 遂周視環坐者曰、觀我母及我兄弟、
可 3:35 蓋凡遵天主旨者、即我兄弟姊妹及母也、
可 4:1 <h2>耶穌登舟訓眾</h2> 耶穌復於海濱教誨、眾集就之、故登舟浮海而坐、眾傍海立於岸、
<h2> 以播種為喻
</h2>
可 4:2 耶穌多端設喻以教之、教時、謂之曰、
可 4:3 聽之哉、有播種者、出而播種、
可 4:4 播時、有遺道旁者、鳥至盡食之、
可 4:5 有遺磽地土薄之處者、土既不深、發萌甚速、
可 4:6 日出見曝、以無根故、即槁、
可 4:7 有遺荊棘中者、荊棘長而蔽之、致不結實、
可 4:8 有遺於沃壤者、發而長、結實、或三十倍、或六十倍、或百倍、
可 4:9 又曰、凡有耳能聽者當聽焉、
可 4:10 眾散後、從耶穌者、與十二門徒、問此喻之意、
可 4:11 耶穌曰、天主國之奧、乃賜爾知之、若彼外人、則悉以喻訓之、
可 4:12 使其視而不明、聞而不悟、免其悔改、而罪得赦、
<h2> 申明播種之喻
</h2>
可 4:13 又謂之曰、此喻爾尚不達、何以識眾喻乎、
可 4:14 播種者、播道也、
可 4:15 播於道旁者、指播道於人、甫聽之、而<u>撒但</u>即至、以所播於其心之道奪之、
可 4:16 播於磽地者、指人聽道、即喜受之、
可 4:17 惟內無根、亦祇暫時、及為道而遇難窘逐、即躓蹶矣、
可 4:18 播於荊棘中者、指人聽道、
可 4:19 而斯世之思慮、貨財之迷惑、及諸物慾、入而蔽其道、則不結實、
可 4:20 播於沃壤者、指人聽道、受之而結實、有三十倍、六十倍、百倍、○
<h2> 設喻勸門徒既得真道當傳於人
</h2>
可 4:21 耶穌又謂之曰、人取燈來、豈為置於斗下床下、非為置於燈臺乎、
可 4:22 蓋未有隱者而不將顯、藏者而不將露、
可 4:23 凡有耳能聽者當聽焉、○
可 4:24 又謂之曰、慎所聽、爾以何量量與人、亦必以何量量與爾、且必加增賜爾聽者、
可 4:25 蓋凡有者、將予之、無有者、並其所有亦將奪之、○
<h2> 以種在暗中發生為喻
</h2>
可 4:26 又曰、天主之國、猶人播種於地、
可 4:27 夜而寢、日而覺、種發且長、其人不知其所以然、
可 4:28 蓋地自然生物、始而苗、繼而穗、後由穗成穀、
可 4:29 其穀既熟、則用鐮刈之、因穫時已至、○
<h2> 以芥種為喻
</h2>
可 4:30 又曰、我儕何以譬天主國、將以何喻喻之、
可 4:31 猶芥種一粒、種於地時、為世間百種之至微者、
可 4:32 既種即發、大於百蔬、且生大枝、飛鳥可棲其蔭下、
可 4:33 耶穌多設如此之喻、以傳道於眾、皆循其所能聽受者、
可 4:34 非喻不語之、迨無他人時、悉與門徒解焉、○
<h2> 使海風平靜
</h2>
可 4:35 當日既暮、耶穌謂門徒曰、我儕可濟彼岸、
可 4:36 耶穌仍坐於舟、門徒既散眾、與耶穌偕往、又有他舟同行、
可 4:37 忽颶風大作、浪躍入舟、將滿、
可 4:38 耶穌於船尾枕而寢、門徒醒之曰、師、我儕將亡、爾不顧乎、
可 4:39 耶穌起、斥風、告海曰、默而靖、風遂止、大為平靜、
可 4:40 乃謂門徒曰、何恐懼若是、何不信乎、
可 4:41 眾甚驚駭、相語曰、此何人也、風與海亦順之、
可 5:1 <h2>拯救為群魔所附者</h2> 遂渡海至彼岸<u>迦大拉</u> 有原文抄本作革拉撒境、
可 5:2 耶穌離舟、遇患邪魔者、自墓出、
可 5:3 其人素居於墓、雖以鐵索繫之、亦徒然、
可 5:4 人屢以桎梏鐵索拘之、則斷鐵索、毀桎梏、無能制之者、
可 5:5 日夜常在山與塚呼號、且以石自傷、
可 5:6 遙見耶穌、趨而拜之、
可 5:7 大呼曰、至上天主之子耶穌、我與爾何與、我為天主之名、求爾莫苦我、
可 5:8 因耶穌已命之曰、爾邪魔離此人、
可 5:9 乃問曰、爾何名、曰、我名隊、 隊原文作利磯芸蓋我儕多故也、
可 5:10 遂切求耶穌勿逐出斯地、
<h2> 容魔入豬群
</h2>
可 5:11 在彼近山、有群豕方食、
可 5:12 眾魔求曰、容我入豕群而附之、
可 5:13 耶穌許之、邪魔乃離人入豕、其群突落山坡投海、數約二千、盡溺於海、
可 5:14 牧豕者奔告城鄉、眾出、欲觀所為、
可 5:15 就耶穌、見先為群魔所憑者、坐而衣衣自若、懼甚、
可 5:16 見者以患魔者所遇、及群豕之事告眾、
可 5:17 眾遂求耶穌離其境、
可 5:18 耶穌登舟時、前患魔者、求耶穌許與之偕、
可 5:19 耶穌不許、命之曰、歸爾家、至爾親屬處、以主如何行於爾矜恤爾之事告之、
可 5:20 其人往、在<u>第加波利</u>宣揚耶穌為己所行之事、眾皆奇焉、○
可 5:21 耶穌登舟、復濟彼岸、群眾集而就之、耶穌尚在海濱、
可 5:22 有一司會堂者、名<u>睚魯</u>、來見耶穌、俯伏其足下、
可 5:23 切求之曰、我有女將死、請往以手按之、俾得愈而生、
可 5:24 耶穌偕往、眾隨而擁擠之、
<h2> 醫愈患血漏之婦
</h2>
可 5:25 有婦患血漏十二年、
可 5:26 甚為諸醫所苦、盡費所有、不見益而病勢轉劇、
可 5:27 聞耶穌之聲名、遂雜於眾中就耶穌後、捫其衣、
可 5:28 蓋自言曰、第捫其衣即愈、
可 5:29 血漏即止、覺身之疾已痊、
可 5:30 耶穌自覺有異能由己出、乃顧眾曰、誰捫我衣、
可 5:31 門徒曰、爾見眾擁擠爾、乃問誰捫我乎、
可 5:32 耶穌環視、欲見誰行此、
可 5:33 婦知所成於己身者、遂恐懼戰慄、來俯伏其前、悉以實告、
可 5:34 耶穌曰、女歟、爾信愈爾、可安然以歸、爾疾已痊、○
<h2> 使<u>睚魯</u>女之復活
</h2>
可 5:35 言時、有人自司會堂者之家來曰、爾女死矣、何尚勞師乎、
可 5:36 耶穌聞所告之言、謂司會堂者曰、毋懼、惟當信、
可 5:37 乃攜<u>彼得</u>、<u>雅各</u>、及<u>雅各</u>之弟<u>約翰</u>偕行、此外不許他人隨之、
可 5:38 至司會堂者之家、見眾號咷痛哭、哀泣不勝、
可 5:39 既入、謂之曰、胡為號咷哭泣乎、女非死、乃寢耳、
可 5:40 眾哂之、遂遣眾出、率女之父母及從者、入女臥室、
可 5:41 執女手曰、他利他古彌、譯即女乎、我命爾起、
可 5:42 女即起且行、時女年十有二、眾甚駭異、
可 5:43 耶穌切戒之曰、毋使人知此事、遂命予女食、
可 6:1 <h2>耶穌為本鄉輕視</h2> 耶穌離彼、歸故鄉、門徒從之、
可 6:2 至安息日、於會堂教誨、眾聞而奇之曰、此人何由而得此、賦之者何等智慧、致有若是之異能、自其手出、
可 6:3 此非木工乎、非<u>瑪利亞</u>之子乎、非與<u>雅各</u>、<u>約西</u>、<u>猶大</u>、<u>西門</u>、為兄弟乎、其諸妹非與我比鄰乎、遂厭而棄之、 厭而棄之原文作為之躓蹶
可 6:4 耶穌謂之曰、先知在故鄉親族室家之外、莫不尊焉、
可 6:5 耶穌在彼、不得行異能、惟手按病者數人而醫之、
可 6:6 且怪彼不信、遂周行諸村教誨、
<h2> 造十二使徒傳道賜以逐魔之權
</h2>
可 6:7 乃召十二徒、耦而遣之、賜權以逐邪魔、
可 6:8 命之於杖外、行路勿攜一切、勿囊、勿糧、勿錢於腰帶、
可 6:9 惟著履、勿衣二衣、
可 6:10 又謂之曰、無論何處、入人之家、則居於彼、直至爾去時、
可 6:11 凡不接爾不聽爾者、離彼時、拂去足塵、以為之證、我誠告爾、當審判日、<u>所多瑪</u> <u>俄摩拉</u>之刑、較斯邑之刑、猶易受也、 有原文抄本自我誠告爾句起至節末皆缺
可 6:12 眾徒遂出宣道、勸人悔改、
可 6:13 驅逐諸魔、以膏傅病者而醫之、○
<h2> 眾人謬猜耶穌
</h2>
可 6:14 耶穌聲名遍揚、<u>希律</u>王聞之、曰、此施洗<u>約翰</u>由死復活、故能行此奇跡也、
可 6:15 有曰、是<u>以利亞</u>、有曰、是先知、猶古先知之一、
可 6:16 惟<u>希律</u>聞之曰、是我所斬之<u>約翰</u>由死復活矣、
<h2> 施洗<u>約翰</u>被斬其徒取屍葬之
</h2>
可 6:17 初<u>希律</u>遣人執<u>約翰</u>、繫之於獄、為其弟<u>腓立</u>妻<u>希羅底</u>之故、蓋<u>希律</u>曾娶之為妻、
可 6:18 <u>約翰</u>諫曰、爾納弟妻、非宜也、
可 6:19 故<u>希羅底</u>憾<u>約翰</u>、欲殺之而不得、
可 6:20 蓋<u>希律</u>知<u>約翰</u>為人義且聖、故畏而護之、聞其言多所遵行、且喜聽其訓、
可 6:21 適遇<u>希律</u>誕辰、<u>希律</u>設筵、宴諸大夫、千夫長、及<u>迦利利</u>尊者、
可 6:22 <u>希羅底</u>之女入而舞、<u>希律</u>與同席者皆喜、王謂女曰、隨爾所欲以求、我必予爾、
可 6:23 又誓曰、凡爾所求、即我國之半、我亦予爾、
可 6:24 女退、問母曰、我當何求、母曰、求施洗<u>約翰</u>之首、
可 6:25 女遂入見王、請曰、我欲爾以施洗<u>約翰</u>之首、盛於盤、即時賜我、
可 6:26 王甚憂、奈已誓、又因同席者在、不欲推諉、
可 6:27 遂遣卒、命取<u>約翰</u>首、
可 6:28 卒往、斬之於獄、盛首於盤、攜而予女、女以予母、
可 6:29 <u>約翰</u>門徒聞之、遂至、取其屍、葬於墓、○
<h2> 使徒傳道歸見耶穌以告之
</h2>
可 6:30 使徒集就耶穌、悉以所行所教告之、
可 6:31 耶穌曰、爾曹潛往野地、安息片時、蓋往來者眾、即食亦無暇焉、
可 6:32 遂登舟潛往野地、
可 6:33 眾見其往、多有識耶穌者、自各邑徒行、趨彼所往之處、先至而集就耶穌、○
<h2> 耶穌以五餅二魚食五千人
</h2>
可 6:34 耶穌出、見眾憫之、因其猶羊無牧、遂以多端教之、
可 6:35 日將暮、門徒就耶穌曰、此乃野地、日將暮矣、
可 6:36 請散眾、使往四周鄉村市餅、因其無所食也、
可 6:37 耶穌答曰、爾可予之食、對曰、然則我往以二百第拿流、 約銀二十兩市餅予之食乎、
可 6:38 耶穌曰、爾有餅幾何、可往觀之、既知之、乃曰、有五餅二魚、
可 6:39 耶穌命門徒、使眾列坐青草之地、
可 6:40 眾乃列坐、或隊一百、或隊五十、
可 6:41 耶穌取五餅二魚、仰天祝謝、擘餅予門徒、使陳於眾前、亦以二魚分予眾、
可 6:42 皆食而飽、
可 6:43 拾餘屑、及殘魚、盈十二筐、
可 6:44 食餅者、約五千人、○
<h2> 耶穌履海
</h2>
可 6:45 耶穌遂促門徒登舟、先渡至<u>伯賽大</u>、俟己散眾、
可 6:46 散眾後、登山祈禱、
可 6:47 既暮、舟在海中、耶穌獨在岸、
可 6:48 見門徒鼓櫂甚苦、因風逆故也、時約四更、耶穌履海就門徒、似欲過之、
可 6:49 門徒見其履海、疑為怪物、則呼、
可 6:50 因眾見之而惶懼也、耶穌即與之言、曰、安爾心、是我也、勿懼、
可 6:51 遂登舟就之、風即止、眾心不勝驚訝奇異、
可 6:52 蓋彼眾不明分餅之事、因其心頑故也、○
<h2> 病者手捫耶穌俱得愈
</h2>
可 6:53 既濟、至<u>基尼撒勒</u>地、泊舟於岸、
可 6:54 離舟、人即識耶穌、
可 6:55 遍馳四周、以榻舁病者、聞耶穌所在、遂就之、
可 6:56 凡耶穌所至之地、或村、或邑、或鄉、人置病者於市、求之第許捫其衣繸、捫者皆愈、
可 7:1 <h2>法利賽人見門徒不盥手而食即不悅</h2> 有法利賽人及數經士、自<u>耶路撒冷</u>來、集就耶穌、
可 7:2 見其門徒中有人、不潔手、即未盥手而食、遂責之、
可 7:3 蓋法利賽人、及眾<u>猶太</u>人、執古人遺傳、不精盥其手 或作不盥手至肘則不食、
可 7:4 又自市歸、不洗、亦不食、更有多端、如洗滌杯樽銅器及床、彼受而守之、
可 7:5 於是法利賽人及經士問耶穌曰、爾門徒何不遵古人遺傳、手未盥即食乎、
<h2> 耶穌責法利賽人拘守人之遺規廢棄主之誡命
</h2>
可 7:6 耶穌答曰、<u>以賽亞</u>預言指爾偽善者誠是、如所載云、斯民以口敬我、心則遠我、
可 7:7 彼以人所命者為教而訓人、故徒然奉事我也、
可 7:8 爾曹棄天主之誡、而執人之遺傳、如洗杯樽等物、類此者爾多行之、
可 7:9 又謂之曰、爾誠廢天主之誡、為欲守爾之遺傳、
可 7:10 <u>摩西</u>曰、敬爾父母、又曰、詈父母者、必治之死、
可 7:11 惟爾則曰、人若對父母云、我所當奉爾者、已作歌珥班、譯即已獻天主為禮物、
可 7:12 爾遂不許其再奉事父母、
可 7:13 是爾曹以所受之遺傳、廢天主道、且爾多行類此之事、
<h2> 食物不能污人
</h2>
可 7:14 耶穌乃召眾、謂之曰、爾皆當聽我言而悟、
可 7:15 凡自外入者、不能污人、自內出者、乃污人、
可 7:16 凡有耳能聽者當聽焉、
可 7:17 耶穌離眾入室、門徒以斯喻問之、
可 7:18 耶穌曰、爾亦不悟乎、爾豈不知凡自外入者、不能污人、
可 7:19 因不入其心、乃入其腹、且遺於廁、以此凡所食者潔矣、
可 7:20 又曰、由人出者、斯乃污人、
可 7:21 蓋由內即由心出惡念、姦淫、苟合、兇殺、
可 7:22 盜竊、貪婪、惡毒、詭詐、邪侈、疾視、褻瀆、驕傲、狂妄、
可 7:23 凡此諸惡、皆自內出、斯乃污人、○
<h2> 醫愈<u>希拉</u>為魔所附之女
</h2>
可 7:24 耶穌起離彼、往<u>推羅</u> <u>西頓</u>之境、入一室、不欲人知而不得隱、
可 7:25 因有婦、其幼女患邪魔、聞耶穌聲名、來伏其足前、
可 7:26 此婦乃<u>希拉</u>人、生於<u>敘利亞</u>之<u>腓尼基</u>地、求耶穌逐魔離其女、
可 7:27 耶穌謂之曰、容兒曹先飽、取兒曹之餅投狗、未善也、
可 7:28 婦對曰、主、然、但狗於案下、亦得食兒曹之遺屑、
可 7:29 耶穌謂之曰、因此一言、爾可歸、魔已離爾女、
可 7:30 婦歸家、兒女臥於床、魔已出矣、○
<h2> 醫愈耳聾結舌者
</h2>
可 7:31 耶穌離<u>推羅</u> <u>西頓</u>地、經<u>第加波利</u>境、至<u>迦利利</u>海、
可 7:32 有攜聾而結舌者就耶穌、求按手其上、
可 7:33 耶穌引之離眾至僻處、以指探其耳、唾而按其舌、
可 7:34 仰天而歎、語之曰、伊法他、譯即啟也、
可 7:35 其耳即啟、舌結亦解、而出言明矣、
可 7:36 耶穌戒眾、勿以告人、然愈戒而彼愈播揚、
可 7:37 眾不勝駭異曰、其所為盡善、使聾者聽、瘖者言矣、
可 8:1 <h2>以七餅數小魚食四千人</h2> 當時眾集、無所食、耶穌召門徒曰、
可 8:2 我憫斯眾、偕我已三日、無所食、
可 8:3 倘使之饑餓而歸、途間必困憊、蓋有自遠方來者、
可 8:4 門徒對曰、在此曠野、何由得餅以飽之乎、
可 8:5 耶穌問曰、爾有餅幾何、對曰、七、
可 8:6 耶穌命眾坐於地、取七餅祝謝、擘而予門徒、使陳之、門徒遂陳於眾前、
可 8:7 又有數小魚、既祝謝、亦命陳之、
可 8:8 皆食而飽、拾餘屑七籃、
可 8:9 食者約四千人、耶穌乃散眾、○
<h2> 耶穌不以異跡示法利賽人
</h2>
可 8:10 遂與門徒登舟、至<u>大瑪努他</u>境、
可 8:11 法利賽人出而詰耶穌、求示以自天之異跡、意欲試之、
可 8:12 耶穌中心歎息曰、斯世何為求異跡、我誠告爾、必不以異跡示此世、
可 8:13 於是離之、復登舟、往彼岸、
<h2> 戒門徒謹防法利賽人與<u>希律</u>之異教
</h2>
可 8:14 門徒忘取餅、舟中惟有一餅、
可 8:15 耶穌戒之曰、謹防法利賽人之酵、與<u>希律</u>之酵、
可 8:16 門徒相議曰、是蓋因我無餅耳、
可 8:17 耶穌知之、曰、爾以無餅而議乎、爾猶不悟不明乎、爾心尚頑乎、
可 8:18 爾有目不視乎、有耳不聽乎、亦不憶乎、
可 8:19 我擘五餅分五千人、爾拾餘屑盈幾筐、對曰、十二、
可 8:20 又七餅分四千人、爾拾餘屑盈幾籃、對曰、七、
可 8:21 遂語之曰、然則何不悟乎、○
<h2> 醫愈瞽者
</h2>
可 8:22 至<u>伯賽大</u>、有攜瞽者來、求耶穌捫之、
可 8:23 耶穌執瞽者之手、攜出村外、唾其目、以手按之、
可 8:24 問曰、爾有所見否、瞽者仰視曰、我見行人若樹然、
可 8:25 復以手按其目、使再仰視、即得愈、明見諸物、
可 8:26 耶穌遣之歸其家、曰、勿入村、亦勿告村中之人、○
<h2> 人猜耶穌其說不一
</h2>
可 8:27 耶穌與門徒、往<u>腓立普</u>之<u>該撒利亞</u>諸鄉、途間問門徒曰、人言我為誰、
可 8:28 對曰、有言施洗<u>約翰</u>、有言<u>以利亞</u>、有言先知之一、
<h2> <u>彼得</u>認耶穌為基督耶穌預言己將被殺至第三日復活
</h2>
可 8:29 乃問曰、爾曹言我為誰、<u>彼得</u>對曰、爾乃基督、
可 8:30 耶穌戒之、勿以告人、
可 8:31 於是示之曰、人子必多受苦、為長老、祭司諸長、經士所棄、且見殺、至第三日復活、
可 8:32 耶穌明告此言、<u>彼得</u>援而勸焉、
可 8:33 耶穌回顧門徒、斥<u>彼得</u>曰、<u>撒但</u>退、因爾不念天主之事、惟念人之事、
<h2> 欲從耶穌必須克己負十字架
</h2>
可 8:34 遂召眾與門徒曰、人欲從我、則當克己、負其十字架而從我、
可 8:35 凡欲救其生命者、反喪之、為我及福音而喪生命者、必救之、
可 8:36 人若盡得天下利、而失其生命、有何益乎、
可 8:37 抑人將以何者易其生命乎、
可 8:38 凡在此姦惡之世、恥我及我道者、迨人子以父之榮、偕聖天使降臨時、亦必恥其人、
可 9:1 又謂之曰、我誠告爾、立於此者有人、未死之先、 未死之先原文作未嘗死味之先必見天主之國、以威權而來、○
<h2> 耶穌改變形容
</h2>
可 9:2 越六日、耶穌攜<u>彼得</u>、<u>雅各</u>、<u>約翰</u>、潛登高山、當三人前、改變形容、
可 9:3 其衣光耀、皎白如雪、世上漂工、不能漂如此之白也、
可 9:4 時<u>以利亞</u>及<u>摩西</u>顯現、與耶穌言、
可 9:5 <u>彼得</u>謂耶穌曰、拉比、我儕在此甚善、容我建三廬、一為爾、一為<u>摩西</u>、一為<u>以利亞</u>、
可 9:6 <u>彼得</u>不自知何云、蓋三門徒甚懼、
可 9:7 適雲覆之、有聲自雲出、曰、此我愛子、爾當聽之、
可 9:8 門徒環視、不見他人、惟耶穌偕己而已、
可 9:9 下山時、耶穌戒之曰、人子尚未由死復活、勿以所見告人、
可 9:10 門徒以此言存於心、相議由死復活何意也、
<h2> 言<u>以利亞</u>已至
</h2>
可 9:11 乃問曰、經士言<u>以利亞</u>當先至、何歟、
可 9:12 耶穌謂之曰、<u>以利亞</u>必先至、振興諸事、而經指人子何所載、蓋載人子必多受苦、為人所侮、
可 9:13 我誠告爾、<u>以利亞</u>已至、而人任意待之、如經指彼所載者、○
<h2> 驅逐聾瘖之魔
</h2>
可 9:14 既至門徒處、見眾環之、有經士與之辯論、
可 9:15 眾見耶穌、遂甚駭異、趨前問安、
可 9:16 耶穌問經士曰、爾曹與之辯論何事、
可 9:17 眾中有一人答曰、師、我攜我子就爾、彼為瘖魔所憑、
可 9:18 無論何處、魔憑之、即使之傾跌、流涎切齒、其身漸枯、我請爾門徒逐之、而不能也、
可 9:19 耶穌答曰、噫、不信之世歟、我偕爾至幾時、我忍爾至幾時、可攜子就我、
可 9:20 遂攜之至、一見耶穌、魔即拘攣之仆地、輾轉流涎、
可 9:21 耶穌問其父曰、彼患此幾時矣、曰、自小時也、
可 9:22 屢投之於火中水中、欲滅之、倘爾能為、則憫而助我儕、
可 9:23 耶穌謂之曰、爾若能信、在信者無不能也、
可 9:24 子之父垂淚呼曰、主歟、我信、求助我信之不足、
可 9:25 耶穌見眾趨集、遂斥邪魔曰、聾瘖之魔、我命爾由彼出、勿再入之、
可 9:26 魔乃號呼、拘攣其身而出、子若死然、人多謂其已死、
可 9:27 耶穌執其手扶之、遂起、
可 9:28 耶穌入室、門徒竊問曰、我儕不能逐之何故、
可 9:29 曰、此類非祈禱禁食不出、○
<h2> 再言己將被殺至第三日復活
</h2>
可 9:30 後離彼處、經<u>迦利利</u>、耶穌不欲人知、
可 9:31 因示門徒曰、人子將被賣於人手、人將殺之、殺後第三日復活、
可 9:32 門徒未達此言、又不敢問、○
<h2> 勸門徒宜謙卑
</h2>
可 9:33 至<u>加伯農</u>、在室時、問門徒曰、爾曹途間議論何事、
可 9:34 門徒默然、因途間彼此議論孰為大也、
可 9:35 耶穌坐、召十二門徒謂之曰、欲為首者、當為眾之末、為眾之役、
可 9:36 遂以一孩提立於其中、且抱之、語門徒曰、
可 9:37 凡因我名、接一如此之孩提者、即接我、接我者、非接我、乃接遣我者也、○
<h2> 奉主名行奇事毋禁
</h2>
可 9:38 <u>約翰</u>謂耶穌曰、師、我儕見一人不從我、而以爾名逐魔、即禁之、以其不從我也、
可 9:39 耶穌曰、勿禁、未有託我名行異能而即誹謗我者、
可 9:40 凡不攻我者、即向我者也、
可 9:41 凡為我之名、以一杯水飲爾、因爾屬基督、我誠告爾、彼必不失其賞、
<h2> 毋陷信主者於罪
</h2>
可 9:42 凡使此信我之一小子、陷於罪者、寧以磨石懸其頸而投於海、
可 9:43 倘爾一手使爾陷於罪、則斷之、爾殘缺入於生、勝如兩手而入於磯很拿不滅之火、
可 9:44 在彼、蟲不死、火不滅、
可 9:45 倘爾一足使爾陷於罪、則斷之、爾跛足入於生、勝如有兩足而投於磯很拿不滅之火、
可 9:46 在彼、蟲不死、火不滅、
可 9:47 倘爾一目使爾陷於罪、則抉之、爾一目入天主國、勝如有兩目而投於磯很拿、
可 9:48 在彼、蟲不死、火不滅、
可 9:49 蓋凡人必醃以火、凡祭物必醃以鹽、
可 9:50 鹽善矣、若鹽失其鹹、何以復之、爾曹內宜有鹽、亦當彼此相和、
可 10:1 <h2>講明休妻之故</h2> 耶穌起離彼、經<u>約但</u>外、至<u>猶太</u>境、眾復集就之、耶穌依然教誨、
可 10:2 法利賽人入試耶穌、就而問曰、人出妻可乎、
可 10:3 答曰、<u>摩西</u>如何命爾、
可 10:4 對曰、<u>摩西</u>許寫離書以出之、
可 10:5 耶穌曰、<u>摩西</u>以爾心忍、故有此命、
可 10:6 但造物之始、天主造人、乃造一男一女、
可 10:7 是故人離父母、與妻聯合、
可 10:8 二人成為一體、如是不復為二、乃一體矣、
可 10:9 故天主所耦者、人不可分、
可 10:10 耶穌在室時、門徒復以此事問之、
可 10:11 耶穌曰、凡出妻而他娶者、即負妻而犯姦也、
可 10:12 妻棄夫而他適者、即行淫也、○
<h2> 耶穌為幼孩祝福
</h2>
可 10:13 有攜孩提就耶穌、欲耶穌按之、門徒責攜之者、
可 10:14 耶穌見之不悅、謂門徒曰、容孩提就我、勿禁之、蓋有天主國者、正如是人也、
可 10:15 我誠告爾、凡欲承受天主之國、不如孩提者、不得入也、
可 10:16 乃抱孩提按手其上而祝之、○
<h2> 示富者何以得永生
</h2>
可 10:17 耶穌出於途、有人趨前、跪而問曰、善哉師歟、我當何為、以得永生、
可 10:18 耶穌曰、何稱我以善、天主而外、無一善者、
可 10:19 夫諸誡乃爾所知、毋姦淫、毋殺人、毋偷盜、毋妄證、毋欺詐、敬爾父母、
可 10:20 對曰、師、此諸誡、我自幼盡守之、
可 10:21 耶穌顧其人、即愛之、謂之曰、爾猶缺一、往鬻所有以濟貧、則必有財於天、且來負十字架而從我、
可 10:22 其人聞此言變色、愀然而去、因其家貲甚厚故也、
<h2> 有財者難入天國
</h2>
可 10:23 耶穌環視、謂門徒曰、有財者入天主國、難矣哉、
可 10:24 門徒奇其言、耶穌又曰、小子、恃財者入天主國、難矣哉、
可 10:25 駝穿針孔、較富者入天主國尤易、
可 10:26 門徒益奇異、相告曰、然則誰能得救乎、
可 10:27 耶穌顧之曰、在人固不能、在天主則不然、蓋天主無不能也、○
<h2> 人為福音舍一切所有必獲永生
</h2>
可 10:28 <u>彼得</u>曰、我儕舍一切而從爾矣、
可 10:29 耶穌曰、我誠告爾、人為我及福音、舍屋宇、或兄弟、或姊妹、或父母、或田疇、
可 10:30 未有於今世不獲百倍者、即屋宇、兄弟、姊妹、父母、田疇、兼有窘逐、而來世得永生矣、
可 10:31 然多有先者將為後、後者將為先也、○
<h2> 又言己將被殺至第三日復活
</h2>
可 10:32 上<u>耶路撒冷</u>時、在途間、耶穌前行、門徒從其後、駭且懼、耶穌復召十二門徒、以己將遇之事告之曰、
可 10:33 我儕上<u>耶路撒冷</u>、人子將被賣於祭司諸長、及經士、彼將定以死罪、解於異邦人、
可 10:34 凌辱之、鞭撲之、唾之、殺之、至第三日復活、○
<h2> 勸門徒宜守謙忍苦
</h2>
可 10:35 <u>西比代</u>子<u>雅各</u> <u>約翰</u>、就耶穌曰、師、我儕有求於爾、願爾為我成之、
可 10:36 耶穌曰、欲我為爾曹何為、
可 10:37 對曰、爾得榮時、賜我儕一坐爾左、一坐爾右、
可 10:38 耶穌曰、爾所求者、爾不知也、我所飲之杯、爾能飲乎、我所受之洗、爾能受乎、
可 10:39 對曰、能、耶穌曰、我所飲之杯、爾將飲之、我所受之洗、爾將受之、
可 10:40 但坐我左我右、非我可賜、乃為誰備、則賜誰也、
可 10:41 十門徒聞之、怒<u>雅各</u> <u>約翰</u>、
可 10:42 耶穌召之曰、異邦人所尊為君者主之、大臣轄之、爾所知也、
可 10:43 惟爾曹不可如是、爾曹中欲為大者、當為爾役、
可 10:44 欲為首者、當為眾之僕、
可 10:45 蓋人子來、非以役人、乃役於人、且舍生以贖眾、○
<h2> 使瞽者<u>巴提買</u>得見
</h2>
可 10:46 乃至<u>耶利歌</u>、耶穌與門徒及群眾出<u>耶利歌</u>時、有一瞽者、乃<u>提買</u>之子<u>巴提買</u>、坐乞道旁、
可 10:47 聞<u>拿撒勒</u>耶穌至、呼曰、<u>大衛</u>之裔耶穌、矜憐我、
可 10:48 眾斥之、使緘默、彼愈呼曰、<u>大衛</u>之裔、矜憐我、
可 10:49 耶穌止、令人召之、遂召瞽者曰、安爾心、起、耶穌召爾、
可 10:50 瞽者棄衣起、就耶穌、
可 10:51 耶穌謂之曰、欲我為爾何為、警者對曰、拉波尼、 譯即我師我欲得見、
可 10:52 耶穌曰、往哉、爾之信救爾、遂得見、從耶穌於道、
可 11:1 <h2>耶穌乘驢入<u>耶路撒冷</u></h2> 耶穌與門徒近<u>耶路撒冷</u>、至<u>伯法基</u>、及<u>伯他尼</u>、在 在或作近油果山、耶穌遣二門徒、
可 11:2 謂之曰、爾往前村、既入、必見小驢縶焉、從未有人乘之者、解而牽來、
可 11:3 倘有人詰爾、因何行此、則曰、主需之、即許爾牽之、
可 11:4 門徒遂往、果遇小驢、縶於門外歧路間、即解之、
可 11:5 旁立者有數人問曰、解驢何為、
可 11:6 門徒如耶穌所命以對、眾許之、
可 11:7 門徒遂牽小驢就耶穌、以己之衣置於上、耶穌乘之、
可 11:8 多人以衣布於道、亦有伐樹枝布於道者、
可 11:9 前行後隨者、呼曰、荷散拿、 譯即求救之義託主名而來者、當稱頌、
可 11:10 我祖<u>大衛</u>之國、託主名來者、當稱頌、在至上之處、 當稱荷散拿、
可 11:11 耶穌至<u>耶路撒冷</u>、入聖殿、環視諸物、因時已暮、即偕十二門徒出、往<u>伯他尼</u>、○
<h2> 詛無花果樹
</h2>
可 11:12 明日、出<u>伯他尼</u>時、耶穌饑、
可 11:13 遙見無花果樹、有葉、遂就視其上有所得否、及至、無所得、惟葉而已、蓋果期未至也、
可 11:14 耶穌謂樹曰、今而後永無人食爾之果、斯言門徒聞之、○
<h2> 驅逐污聖殿者
</h2>
可 11:15 既至<u>耶路撒冷</u>、耶穌入聖殿、逐其中諸貿易者、反兌錢者之案、及鬻鴿者之几、
可 11:16 且不許人攜器具過聖殿、
可 11:17 訓眾曰、經不載云、我室必稱為萬民祈禱之室乎、惟爾曹以之為盜巢、
可 11:18 經士及祭司諸長聞此、謀滅耶穌、然又懼之、因眾民奇其訓也、
可 11:19 既暮、耶穌出城、○
<h2> 祈禱當誠心信主亦當恕人
</h2>
可 11:20 來朝、耶穌與門徒過無花果樹、見樹自根而槁、
可 11:21 <u>彼得</u>憶耶穌前言、曰、拉比、請觀爾所詛之無花果樹已槁矣、
可 11:22 耶穌曰、當信天主、
可 11:23 我誠告爾、凡命此山曰、移去投海、而心中不疑、惟信所言必成、則所言可成焉、
可 11:24 是以我告爾、爾祈禱時、無論何求、信其可得、則必得之、
可 11:25 爾立而祈禱、如念及有人得罪爾、則免之、在天爾父、亦免爾過、
可 11:26 若爾不免之、在天爾父、亦不免爾過、○
<h2> 以<u>約翰</u>洗禮所由來問敵而敵不能答
</h2>
可 11:27 耶穌與門徒復至<u>耶路撒冷</u>、耶穌行於聖殿、祭司諸長與經士及長老就之曰、
可 11:28 爾以何權行此諸事、行此諸事之權誰賜爾、
可 11:29 耶穌曰、我亦有一言問爾、請答我、則我亦告爾我以何權行此諸事、
可 11:30 <u>約翰</u>之施洗、自天乎、自人乎、可答我、
可 11:31 其人竊議曰、若云自天、彼必云、何不信之、
可 11:32 若云自人、則又畏民、蓋眾以<u>約翰</u>誠為先知、
可 11:33 遂對耶穌曰、我儕不知、耶穌曰、我亦不告爾我以何權行此諸事、
可 12:1 <h2>以租園設喻預言<u>猶太</u>人見棄異邦人蒙召</h2> 耶穌設喻告眾曰、有人樹葡萄園、以籬環之、掘壓酒處、建望樓、租與園夫、遂往他方、
可 12:2 及期、遣一僕就園夫、欲向園夫收葡萄園之果、
可 12:3 園夫執而撲之、使之徒手而返、
可 12:4 復遣他僕、園夫投石傷其首、凌辱而逐之、
可 12:5 又遣一僕、園夫殺之、復遣多僕、或撲或殺、
可 12:6 園主尚有一愛子、卒遣之、意謂彼必敬我子矣、
可 12:7 園夫相語曰、斯乃嗣子、盍來殺之、業必歸我、
可 12:8 遂執而殺之、棄於園外、
可 12:9 園主將何為、必至而滅園夫、以園轉租他人、
可 12:10 經載云、工師所棄之石、成為屋隅首石、
可 12:11 此主所成者、在我目中見為奇異、此經爾未讀乎、
可 12:12 其人知耶穌設此諭、乃指己而言、欲執之而畏民、乃離之而去、○
<h2> 耶穌講明納稅之理以破仇敵之計
</h2>
可 12:13 後遣法利賽及<u>希律</u>黨數人、欲即其言以陷之、
可 12:14 就耶穌曰、師、我儕知爾乃真者、不顧人議、不以貌取人、乃以真傳天主道者、納稅於<u>該撒</u>、宜否、納乎、抑不納乎、
可 12:15 耶穌識其詐、曰、何為試我、取一第拿流、予我觀之、
可 12:16 遂取來、耶穌曰、此像與號屬誰、曰、屬<u>該撒</u>、
可 12:17 耶穌謂之曰、當以屬<u>該撒</u>者歸<u>該撒</u>、屬天主者歸天主、眾奇之、○
<h2> 駁撒度該人之謬
</h2>
可 12:18 撒度該人素言無復活者、其中數人、就耶穌問曰、
可 12:19 師、<u>摩西</u>書以諭我云、若兄死、遺妻而無子、弟當娶其妻、生子以嗣兄、
可 12:20 有兄弟七人、長者娶妻、無子而死、
可 12:21 其次娶之、亦無子而死、其三亦然、
可 12:22 如是七人娶之、皆未遺子、厥後婦亦死、
可 12:23 至復活之時、其人復活、此婦為誰之妻乎、蓋七人皆已娶之矣、
可 12:24 耶穌曰、爾不識經、及天主之大能、豈非因此而謬乎、
可 12:25 蓋人由死復活之時、不嫁不娶、乃如天使在天、
可 12:26 論死者復活、爾未讀<u>摩西</u>書荊棘篇中所載乎、天主謂<u>摩西</u>曰、我乃<u>亞伯拉罕</u>之天主、<u>以撒</u>之天主、<u>雅各</u>之天主、
可 12:27 天主非死者之天主、乃生者之天主、故爾曹謬甚、○
<h2> 指明誡命何為至大
</h2>
可 12:28 有一經士聞其辯論、又見耶穌應對甚善、就而問耶穌曰、何為諸誡之首、
可 12:29 耶穌答曰、諸誡之首云、<u>以色列</u>人、聽之哉、主我天主、乃獨一之主、
可 12:30 爾當盡心盡性盡意盡力、愛主爾之天主、此首誡也、
可 12:31 其次愛人如己、亦如之、諸誡未有大於此二者、
可 12:32 經士謂之曰、善哉師歟、所言誠是、天主惟一、其外無他、
可 12:33 且盡心盡性盡意盡力愛之、又愛人如己、勝於一切火焚之祭、及諸祭祀、
可 12:34 耶穌見其應對有智、謂之曰、爾離天主國不遠矣、自是無敢問之者、○
<h2> 以<u>大衛</u>稱基督為主問難經士
</h2>
可 12:35 耶穌在聖殿教誨時、曰、經士何言基督為<u>大衛</u>之裔乎、
可 12:36 <u>大衛</u>感於聖神而言曰、主謂我主曰、坐我右、待我使爾之敵為爾足凳、
可 12:37 夫<u>大衛</u>既稱基督為主、則基督如何為其裔乎、○
<h2> 勸門徒勿效經士驕態偽善
</h2>
可 12:38 耶穌訓眾時、曰、謹防經士、彼好衣長服而遊、喜人於市問其安、
可 12:39 喜於會堂坐高位、席間坐上座、
可 12:40 吞嫠婦之家貲、佯為長祈、其受刑必尤重也、
<h2> 貧嫠捐二小錢耶穌讚之
</h2>
可 12:41 耶穌對 殿庫而坐、見眾以錢投庫、眾富者輸多金、
可 12:42 有一貧嫠至、輸二利毘頓、 利毘頓猶大小銅錢即一卦第蘭、 一卦第蘭約一釐
可 12:43 耶穌乃召門徒曰、我誠告爾、此貧嫠所輸於庫、較眾所輸者多矣、
可 12:44 蓋眾由其贏餘取而輸之、此嫠婦不足、而盡輸所有、即其全業也、
可 13:1 <h2>預言聖殿傾毀</h2> 耶穌出聖殿、有一門徒謂之曰、請觀此石若何、此殿宇又若何、
可 13:2 耶穌曰、爾見此大殿宇乎、將無一石遺於石上、皆必傾圮、
可 13:3 耶穌在油果山、對聖殿而坐、<u>彼得</u>、<u>雅各</u>、<u>約翰</u>、<u>安得烈</u>、潛問之曰、
可 13:4 請告我、何時有此、且諸事將成之時、有何預兆、
可 13:5 耶穌答曰、慎勿為人所惑、
可 13:6 因將有多人、冒我名而來曰、我乃基督、因而惑眾、
可 13:7 爾聞戰及戰之風聲、勿懼、蓋此事必有、惟末日尚未至、
可 13:8 民將攻民、國將攻國、隨處有地震、亦有饑饉變亂、凡此乃災禍之始、
<h2> 門徒將為福音受逼迫
</h2>
可 13:9 爾當自慎、蓋人將解爾於公會、撲爾於會堂、且為我故、爾將被解至侯王前、以為之證、
<h2> 福音必傳遍萬國
</h2>
可 13:10 惟福音必先傳於萬民、
可 13:11 曳爾解爾之時、勿先慮將如何言、亦勿預籌、至其時、凡賜爾以言者、則言之、蓋非爾自言、乃聖神言也、
可 13:12 彼時兄將解弟、父將解子、以致之死、子攻父母而弒之、
可 13:13 且爾為我名必見憾於眾、惟至終忍耐者得救也、
<h2> <u>猶太</u>人必遭大難
</h2>
可 13:14 爾見先知<u>但以理</u>所言、殘賊可惡之物、立不當立之地、讀者當思之、時、在<u>猶太</u>者、當逃於山、
可 13:15 在屋上者、勿下入室、勿入而取室中之物、
可 13:16 在田者、勿歸家取衣、
可 13:17 斯時懷孕之婦及乳哺者有禍矣、
可 13:18 當祈禱、免爾逃避值冬時、
可 13:19 蓋其時必有大難、自天主大初造物以至於今、未有如此者、後亦無有焉、
可 13:20 若主不稍減其日、則無一人得救、惟天主為其所救之選民、已稍減其日、
可 13:21 時、若有人告爾曰、基督在此、基督在彼、爾勿信、
可 13:22 因將有偽基督、偽先知起、施行異跡奇事、若能惑選民、則亦惑之、
可 13:23 爾當自慎、此事我悉預告爾、
<h2> 耶穌降臨之先必有預兆
</h2>
可 13:24 當是時也、此災難之後、日必晦冥、月不發光、
可 13:25 星隕自天、天象 象或作勢震動、
可 13:26 是時人將見人子以大權大榮、乘雲而來、
可 13:27 遂遣其使者、集其選民於四方、自地極至天涯、
可 13:28 當以無花果樹為譬、枝柔葉萌、則知夏時近矣、
可 13:29 如是爾見有此諸兆、則知已近及門矣、
可 13:30 我誠告爾、此代未逝、此事皆成、
可 13:31 天地可廢、我言不廢、
<h2> 其日其時無人能知
</h2>
可 13:32 然彼日彼時、無有人知、即天使亦不知、人子亦不知、惟父知之、
<h2> 俱當警醒祈禱免至主來無備
</h2>
可 13:33 爾當謹慎警醒祈禱、因爾不知其時也、
可 13:34 譬諸一人、離家而遠遊、委權於僕、各任以事、
可 13:35 又命守門者警醒、爾亦當警醒、因爾不知家主何時方至、或昏暮、或夜半、或鷄鳴、或平旦、
可 13:36 恐其猝至、見爾寢焉、
可 13:37 我所語爾者、亦以語眾、即當警醒
可 14:1 <h2><u>猶太</u>人定計害耶穌</h2> 逾越節及除酵節前二日、祭司諸長及經士共謀、以詭計執耶穌而殺之、
可 14:2 惟曰、當節期不可、恐民生亂、○
<h2> 婦人以香膏沃耶穌
</h2>
可 14:3 耶穌在<u>伯大尼</u>、癩者<u>西門</u>之家席坐、有婦攜玉瓶、盛至真至貴那達香膏來、破其玉瓶、傾膏於耶穌之首、
可 14:4 有數人不悅、曰、何靡費此膏乎、
可 14:5 此膏可賣三百餘第拿流、以濟貧者、遂咎之、
可 14:6 耶穌曰、姑聽之、何難之耶、彼所行於我者善也、
可 14:7 因貧者常偕爾、隨時爾可善待之、惟我不常偕爾、
可 14:8 今彼所為、盡力為之、其預膏我身者、為備葬事也、
可 14:9 我誠告爾、普天下無論何處、傳此福音、亦必述此婦所行、使人記憶、○
<h2> <u>猶大</u>圖財賣耶穌
</h2>
可 14:10 十二門徒之一<u>猶大</u> 稱<u>以斯加畧</u>、往見祭司諸長、欲以耶穌賣於彼、
可 14:11 彼聞之甚喜、許以銀、<u>猶大</u>遂尋機賣耶穌、○
<h2> 門徒備逾越節筵
</h2>
可 14:12 除酵節之首日、殺逾越節羔時、門徒問耶穌曰、爾欲於何處食逾越節筵、我儕先往備之、
可 14:13 耶穌遣二門徒曰、爾往入城、必遇一攜水瓶者、即從之、
可 14:14 彼入何家、即告其家主曰、師問客屋何在、我與門徒欲在彼食逾越節筵、
可 14:15 其人將示爾一大樓、陳設俱備、即在彼為我儕備之、
可 14:16 門徒出、入城、果遇如耶穌言、遂備逾越節筵、
<h2> 耶穌預言己為一徒所賣
</h2>
可 14:17 既暮、耶穌偕十二門徒至、
可 14:18 席坐食間、耶穌曰、我誠告爾、爾中一人與我共食者、將賣我、
可 14:19 門徒憂之、一一問曰、是我乎、
可 14:20 耶穌曰、十二中一人、與我同蘸手於盤者即是、
可 14:21 人子將逝、如經指人子所載、惟賣人子者禍矣、其人不生為幸、
<h2> 設立聖餐
</h2>
可 14:22 食時、耶穌取餅祝謝、擘而予門徒曰、取食之、此乃我體、
可 14:23 又取杯祝謝而予之、眾皆飲焉、
可 14:24 耶穌謂之曰、此乃我血、即新約之血、為眾所流者、
可 14:25 我誠告爾、我不復飲葡萄樹所產、待他日飲新者在天主之國、○
<h2> 預言眾門徒逃避
</h2>
可 14:26 既歌頌、即出、往油果山、
可 14:27 耶穌謂門徒曰、今夜爾眾將為我而躓蹶、蓋經載云、我將擊牧者、而群羊俱散、
可 14:28 我復活後、將先爾往<u>迦利利</u>、
<h2> 向<u>彼得</u>言爾將三次不識我
</h2>
可 14:29 <u>彼得</u>對曰、眾雖躓蹶、我終不躓蹶、
可 14:30 耶穌曰、我誠告爾、今夜鷄鳴二次之先、爾將三次言不識我、
可 14:31 <u>彼得</u>力言曰、我雖與爾同死、必不言不識爾、眾門徒亦如是言、
<h2> 園中祈禱
</h2>
可 14:32 至一處、名<u>革西瑪尼</u>、耶穌謂門徒曰、爾曹坐此、待我祈禱、
可 14:33 遂攜<u>彼得</u> <u>雅各</u> <u>約翰</u>同往、即驚懼悲痛、
可 14:34 謂之曰、我心甚憂、幾至死矣、爾曹居此警醒、
可 14:35 遂稍進、伏地而禱曰、如斯時可免則免之、
可 14:36 又曰、阿巴、父歟、爾無所不能、求使此杯離我、然非從我所欲、乃從爾所欲也、
可 14:37 遂返、見門徒寢、謂<u>彼得</u>曰、<u>西門</u>、爾寢乎、爾不能警醒片時乎、
可 14:38 當警醒祈禱、免入誘惑、心固願而身弱矣、
可 14:39 復往祈禱、言亦如之、
可 14:40 既返、見門徒復寢、因其目倦、亦不知所對、
可 14:41 耶穌三次返、語門徒曰、爾今寢且安矣、已矣、時至矣、人子見付於惡人手矣、
可 14:42 起、我儕且行、賣我者近矣、
<h2> <u>猶大</u>以接吻為號賣耶穌
</h2>
可 14:43 言時、十二門徒之一<u>猶大</u>至、多人偕之、執刃與梃、自祭司諸長、經士、及長老之所而來、
可 14:44 賣耶穌者、曾遞以號曰、我接吻者是也、可執之、慎而曳之、
可 14:45 遂就耶穌曰、拉比、拉此、乃與接吻、
<h2> 眾執耶穌
</h2>
可 14:46 眾即執之、
可 14:47 旁立一人、拔刃斫大祭司之僕、削其一耳、
可 14:48 耶穌語眾曰、爾執刃與梃來執我、若捕盜然、
可 14:49 我日偕爾於聖殿教誨、而爾不執我、但此事得成、乃為應經所載也、
可 14:50 諸門徒皆離之而奔、
可 14:51 有一少者從耶穌、披麻布於身、以蔽其裸、兵卒執之、
可 14:52 遂棄布、裸身而奔、○
<h2> 耶穌被解至大祭司前擬以死罪
</h2>
可 14:53 眾曳耶穌至大祭司前、祭司諸長、長老、經士、咸集、
可 14:54 <u>彼得</u>遠隨耶穌、至大祭司院、與吏役同坐向火、
可 14:55 祭司諸長及全公會、求證訟耶穌、欲死之而不得、
可 14:56 雖有多人妄證以訟之、而所證不符、
可 14:57 後有數人至、妄證訟之曰、
可 14:58 我儕聞彼言云、此殿乃人手所作、我將毀之、三日別建一殿、非人手所作者、
可 14:59 但所證又不符、
可 14:60 大祭司起、立於中、問耶穌曰、此人作證訟爾、爾無所答乎、
可 14:61 耶穌默然不答、大祭司復問曰、爾乃可頌者之子基督否、
可 14:62 耶穌曰、我是也、爾將見人子坐於全能者之右、乘天雲而來、
可 14:63 大祭司自裂其衣、曰、何用別證、
可 14:64 爾曹已聞其褻瀆矣、爾意如何、眾擬之以死罪、
<h2> 受人凌辱
</h2>
可 14:65 有人唾之、掩其面、拳擊之、曰、爾既先知、試言 擊爾者為誰、吏役亦有手批其頰者、○
<h2> <u>彼得</u>三言不識耶穌
</h2>
可 14:66 <u>彼得</u>在下院、大祭司之一婢至、
可 14:67 見<u>彼得</u>向火、注目視之曰、爾亦素偕<u>拿撒勒</u>耶穌者、
可 14:68 <u>彼得</u>諱之曰、我不知、且不識爾言何也、遂出、至院之前廊、而鷄鳴矣、
可 14:69 婢復見之、語旁立者曰、此人亦係其黨、<u>彼得</u>又諱之、
可 14:70 少頃、旁立者語<u>彼得</u>曰、爾誠其黨、蓋爾乃<u>迦利利</u>人、爾之方言亦相似、
可 14:71 <u>彼得</u>詛且誓曰、爾所言之人、我不識也、
可 14:72 鷄復鳴、<u>彼得</u>忽憶耶穌之言云、鷄鳴二次之先、爾將三次言不識我、思之則哭矣、
可 15:1 <h2>耶穌被繫解至<u>彼拉多</u>座前聽審</h2> 詰朝、祭司諸長、長老、與經士、及全公會共議、遂繫耶穌、曳而解於、<u>彼拉多</u>、
可 15:2 <u>彼拉多</u>問耶穌曰、爾乃<u>猶太</u>人之王乎、答曰、爾言之矣、
可 15:3 祭司諸長、以多端訟之、
可 15:4 <u>彼拉多</u>復問之曰、彼眾作證訟爾如此多端、爾竟不答乎、
可 15:5 惟耶穌仍一言不答、致<u>彼拉多</u>奇焉、○
可 15:6 凡屆節期、方伯每釋一囚、隨眾所欲者、
可 15:7 時有人名<u>巴拉巴</u>、與結黨作亂者同繫、此數人於作亂之時、曾殺人、
可 15:8 眾大聲求<u>彼拉多</u>如常而行、
可 15:9 <u>彼拉多</u>語之曰、爾欲我釋<u>猶太</u>人王乎、
可 15:10 蓋知祭司諸長、因娼嫉而解耶穌、
可 15:11 祭司諸長唆眾、求釋<u>巴拉巴</u>、
可 15:12 <u>彼拉多</u>復語眾曰、然則爾所稱<u>猶太</u>人之王者、爾欲我何以處之、
可 15:13 眾復呼曰、釘之十字架、
<h2> <u>彼拉多</u>釋<u>巴拉巴</u>付耶穌於民釘十字架
</h2>
可 15:14 <u>彼拉多</u>曰、彼行何惡、眾愈呼曰、釘之十字架、
可 15:15 <u>彼拉多</u>欲徇眾意、乃釋<u>巴拉巴</u>、鞭耶穌、付之釘十字架、○
<h2> 編棘冠冠耶穌
</h2>
可 15:16 兵卒曳耶穌至內院、即公廨、遂集全隊、
可 15:17 以紫 紫或作絳下同袍衣之、編棘冠冠之、
可 15:18 遂問安、曰、請<u>猶太</u>人王安、
可 15:19 以葦擊其首、唾其身、屈膝拜之、
可 15:20 戲畢、脫紫袍、衣以故衣、曳之出、釘十字架、
<h2> 強<u>西門</u>代負十字架
</h2>
可 15:21 有<u>古利奈</u>人<u>西門</u>者、即<u>亞力山德</u>與<u>魯孚</u>之父、由田間來、過焉、眾強之負耶穌十字架、
<h2> 釘耶穌於十字架
</h2>
可 15:22 攜耶穌至一所、名<u>各各他</u>、譯即觸髏處、
可 15:23 以沒藥調和之酒、飲耶穌、耶穌不受、
可 15:24 既釘之十字架、則鬮分其衣、以觀孰得、
可 15:25 釘之於十字架、時在巳初、 時在巳初原文作正第三時
可 15:26 書訟之之由於標曰、<u>猶太</u>人王、
<h2> 左右釘二盜
</h2>
可 15:27 又將二盜同釘十字架 或作釘耶穌時又用兩十字架釘二盜一左一右、
<h2> <u>猶太</u>人譏耶穌
</h2>
可 15:28 是應經所載云、被人列於罪犯中、 有原文抄本無此節
可 15:29 過者譏之、搖首曰、噫、毀聖殿三日又建之者、
可 15:30 今宜自救、由十字架下矣、
可 15:31 祭司諸長、及經士、亦如此戲之、相語曰、彼救他人、不能自救、
可 15:32 <u>以色列</u>王基督、今可由十字架而下、使我見而信、同釘者亦詬之、○
可 15:33 自午正至申初、 原文作自第六時至第九時遍地晦冥、
可 15:34 申初、 原文作第九時耶穌大聲呼曰、以羅以、以羅以、拉瑪撒罷克他尼、譯即我天主、我天主、因何遺棄我、
可 15:35 旁立者聞之、有曰、彼呼<u>以利亞</u>也、
可 15:36 有一人趨而取海絨浸醋、束於葦而予之飲曰、且俟、試觀<u>以利亞</u>來取之下否、
<h2> 耶穌氣絕
</h2>
可 15:37 耶穌大聲而呼、氣遂絕、
可 15:38 殿幔自上至下、分裂為二、
<h2> 百夫長認耶穌為天主子
</h2>
可 15:39 立於前之百夫長、見耶穌如是大呼而氣絕、乃曰、此人誠為天主之子、
可 15:40 有數婦遠觀、中有<u>抹大拉</u>之<u>瑪利亞</u>、小 小或作少<u>雅各</u>與<u>約西</u>之母<u>瑪利亞</u>、及<u>撒羅米</u>、
可 15:41 耶穌在<u>迦利利</u>時、曾從耶穌而事之者、又有多婦、即與耶穌同上<u>耶路撒冷</u>者、○
<h2> 議士<u>約瑟</u>葬耶穌
</h2>
可 15:42 是日乃備安息日之日、即安息日前一日、既暮、
可 15:43 有<u>亞利瑪太</u>人<u>約瑟</u>來、彼乃尊貴議士、亦素慕天主國者、毅然入見<u>彼拉多</u>、求耶穌之身、
可 15:44 <u>彼拉多</u>奇耶穌已死、遂召百夫長、問其已死否、
可 15:45 既由百夫長而得其情、遂以耶穌之身賜<u>約瑟</u>、
可 15:46 <u>約瑟</u>已市枲布、取之下、以枲布裹之、置於磐中所鑿之墓、又轉石於墓門、
可 15:47 <u>抹大拉</u>之<u>瑪利亞</u>、及<u>約西</u>之母<u>瑪利亞</u>皆見其所葬之處、
可 16:1 <h2>天使以耶穌復活報於信女三人</h2> 安息日既過、<u>抹大拉</u>之<u>瑪利亞</u>、及<u>雅各</u>母<u>瑪利亞</u>、與<u>撒羅米</u>市香品、欲來傅耶穌、
可 16:2 七日之首日、平旦、日方出、適墓、
可 16:3 相語曰、誰為我移墓門之石乎、
可 16:4 蓋其石甚巨、望之、則見石已移矣、
可 16:5 入墓、見一少者坐於右、衣白衣、婦駭甚、
可 16:6 少者謂之曰、勿駭、爾尋釘十字架之<u>拿撒勒</u>耶穌、彼已復活、不在此矣、來觀葬之之處、
可 16:7 可往告其門徒及<u>彼得</u>、言耶穌先爾往<u>迦利利</u>、在彼必得見之、如其前所告爾之言、
可 16:8 婦急出、離墓而奔、戰慄驚駭、一言亦不告人、因懼故也、○
<h2> 耶穌現於<u>抹大拉</u>之<u>瑪利亞</u>
</h2>
可 16:9 耶穌在七日之首日復活、先現於<u>抹大拉</u>之<u>瑪利亞</u>、昔耶穌曾由此婦逐七魔、
可 16:10 婦遂往告素隨耶穌者、時、彼眾正悲哀哭泣、
可 16:11 眾聞耶穌復活、為婦所見、皆不信、
<h2> 途中現於二門徒
</h2>
可 16:12 厥後其中二人適鄉、行時、耶穌別以形狀現於彼、
可 16:13 二人往告其餘門徒、亦不信也、
<h2> 後現於十一門徒
</h2>
可 16:14 後十一門徒席坐、耶穌又顯現、責其心頑不信、因不信見其復活者之言、
<h2> 命門徒傳福音於萬民
</h2>
可 16:15 又謂之曰、爾曹往普天下、傳福音於萬民、
可 16:16 信而領洗者得救、不信者定罪、
可 16:17 信者將有奇跡隨之、即賴我名逐魔、言素所未習之言、
可 16:18 手能握蛇、飲毒亦無傷、手按病者即得愈、
<h2> 耶穌升天
</h2>
可 16:19 主與之言竟、遂升天、坐於天主右、
可 16:20 門徒出、往四方傳道、主助之、以奇跡證其道、阿們、
路 1:1 <h2>自敘作書之由</h2> 蓋有多人專著書、以述我儕中深信 深信或作所成之事、
路 1:2 乃自始親見而為道之役者、傳授我儕、
路 1:3 我於諸事、既推原詳考、以為亦當循序書之、獻爾<u>提阿非羅</u>貴人、
路 1:4 欲爾知向所學者確然也、○
<h2> 天使預報施洗<u>約翰</u>將生
</h2>
路 1:5 當<u>猶太</u>王<u>希律</u>時、<u>亞比亞</u>班有一祭司、名<u>撒迦利亞</u>、其妻為<u>亞倫</u>之裔、名<u>以利沙伯</u>、
路 1:6 二人在天主前、義者也、遵主一切誡命禮儀而行、無可指摘、
路 1:7 但無子、因<u>以利沙伯</u>素不孕、二人年又邁、
路 1:8 時<u>撒迦利亞</u>按其班列、奉祭司職於天主前、
路 1:9 循祭司例掣籤、得入主殿焚香、
路 1:10 焚香時、眾民在外祈禱、
路 1:11 主之使者顯現、立於香臺之右、
路 1:12 <u>撒迦利亞</u>見之、即驚駭惶恐、
路 1:13 天使曰、<u>撒迦利亞</u>、勿懼、爾之祈禱、已得聞矣、爾妻<u>以利沙伯</u>將生子、可名之曰<u>約翰</u>、
路 1:14 爾將為之歡欣喜樂、且多人亦因其生而歡欣、
路 1:15 彼在主前將為大、酒與凡醉人者不飲、自母胎而聖神充之、
路 1:16 使<u>以色列</u>多人轉而歸主、即其天主、
路 1:17 彼將以<u>以利亞</u>之神志才能、為主前驅、使為父者心慈其子、背逆者慕義人智慧、為主備歸誠之民、
路 1:18 <u>撒加利亞</u>謂天使曰、何以知其必然、我已老、妻亦年邁矣、
路 1:19 天使答曰、我乃<u>迦伯列</u>、立於天主前者、奉遣與爾言、將此嘉音報爾、
路 1:20 爾必瘖不能言、直至事成之日、以爾不信我言、屆時、我言必應、
路 1:21 民候<u>撒迦利亞</u>、奇其久於殿內、
路 1:22 及出、不能與人言、眾知其在殿內見異像、因其但能以首示意、而竟瘖矣、
路 1:23 職事日滿、乃歸、
路 1:24 此後其妻<u>以利沙伯</u>懷孕、避居 避居或作自匿五月、云、
路 1:25 主眷顧我、待我若此、俾除我辱於人間、○
<h2> 天使預報救主將生
</h2>
路 1:26 至第六月、天使<u>迦伯列</u>奉天主遣、往<u>迦利利</u>一城、名<u>拿撒勒</u>、
路 1:27 臨一處女、為<u>大衛</u>裔名<u>約瑟</u>所聘者、處女名<u>瑪利亞</u>、
路 1:28 天使入告之曰、蒙寵之女安、主與爾偕、諸女中爾福哉、
路 1:29 <u>瑪利亞</u>見之、聞言甚訝、思此問安何意、
路 1:30 天使曰、<u>瑪利亞</u>勿懼、爾於天主前得恩寵、
路 1:31 爾將孕而生子、命名耶穌、
路 1:32 彼將為大、稱為至上者之子、主即天主將以其祖<u>大衛</u>之位賜之、
路 1:33 永為<u>雅各</u>家之王、其國靡暨、
路 1:34 <u>瑪利亞</u>對天使曰、我未適人、何以有此、
路 1:35 天使曰、聖神將臨爾、至上者之大能將庇爾、是以所生之聖者、必稱為天主之子、
路 1:36 且爾親戚<u>以利沙伯</u>、老而孕子、素稱不孕者、今已孕六月矣、
路 1:37 蓋於天主無不能成之事、
路 1:38 <u>瑪利亞</u>曰、我乃主之婢、願如爾言成於我、天使遂離之而去、○
<h2> <u>以利沙伯</u>見<u>瑪利亞</u>即感於聖神而預言
</h2>
路 1:39 惟時<u>瑪利亞</u>起、急往山地、至<u>猶太</u>一邑、
路 1:40 入<u>撒迦利亞</u>室、問<u>以利沙伯</u>安、
路 1:41 <u>以利沙伯</u>一聞<u>瑪利亞</u>問安、胎孕躍於腹中、<u>以利沙伯</u>感於聖神、
路 1:42 大聲呼曰、諸女中爾福矣、爾所孕者亦福矣、
路 1:43 我主之母來就我、何由而得此、
路 1:44 蓋爾問安之聲、一入我耳、而胎孕喜躍於腹中、
路 1:45 爾信主向爾所言必應、則有福矣、○
<h2> <u>瑪利亞</u>頌讚天主
</h2>
路 1:46 <u>瑪利亞</u>曰、我心尊主為大、
路 1:47 我神悅救我之天主、
路 1:48 因其垂顧婢之卑微、今而後萬代必稱我有福、
路 1:49 因全能者為我成此大事、其名至聖、
路 1:50 畏主者主矜恤之、至於世世、
路 1:51 主以臂施厥大力、心志驕傲者皆散之、
路 1:52 有權者黜其位、卑下者升之高、
路 1:53 饑者飽以珍饈、富者使之空乏而返、
路 1:54 扶持其僕<u>以色列</u>、
路 1:55 垂念矜恤<u>亞伯拉罕</u>及其苗裔、至於世世、如昔諭我祖之言、
路 1:56 <u>瑪利亞</u>與<u>以利沙伯</u>同居、約三月、乃歸、○
<h2> <u>約翰</u>生
</h2>
路 1:57 <u>以利沙伯</u>產期已屆、生子、
路 1:58 鄰里親戚、聞主大矜恤之、遂與之偕樂、
路 1:59 至八日、眾至、為子行割禮、欲以其父<u>撒迦利亞</u>之名名之、
路 1:60 其母曰、不可、必名之曰<u>約翰</u>、
路 1:61 眾曰、爾親族中、無有名此名者、
路 1:62 遂以首示意、問其父、欲以何名名之、
路 1:63 父索簡、書曰、其名<u>約翰</u>、眾奇之、
路 1:64 <u>撒迦利亞</u>口即啟而舌亦解、發言頌讚天主、
路 1:65 鄰里皆驚、此事徧揚<u>猶太</u>之山地、
路 1:66 聞者心識之曰、不知此子將若何、主手偕之矣、○
<h2> <u>撒迦利亞</u>指耶穌預言
</h2>
路 1:67 其父<u>撒迦利亞</u>感於聖神預言曰、
路 1:68 當頌美<u>以色列</u>之天主、因眷顧其民而救贖之、
路 1:69 為我儕挺生大能之救主、 大能之救主原文作拯救之角於其僕<u>大衛</u>家、
路 1:70 如託古聖先知所言、
路 1:71 救我脫於仇敵及諸惡我者之手、
路 1:72 矜恤我祖、念其聖約、
路 1:73 即與我祖<u>亞伯拉罕</u>所矢之誓、
路 1:74 云、賜我得拯於敵手、
路 1:75 畢生在主前以聖以義、無懼而事之、
<h2> 指<u>約翰</u>預言
</h2>
路 1:76 惟汝嬰兒、必稱為至上者之先知、因爾將為主前驅、以備其路、
路 1:77 示其民知拯救、即其罪之得赦、
路 1:78 因我天主矜恤、使晨光自上臨我、
路 1:79 以照居幽暗及死地陰翳之人、又引我履平康之道、○
路 1:80 嬰孩漸長、神志強健、居曠野、直至顯於<u>以色列</u>民之日、
路 2:1 <h2><u>該撒</u>命<u>羅瑪</u>通國報名登籍</h2> 惟時<u>亞古士督</u> <u>該撒</u>下詔、命天下人登籍、
路 2:2 <u>居里扭</u>為<u>敘利亞</u>方伯時、此登籍之事始行、
路 2:3 眾往登籍、各歸己邑、
路 2:4 <u>約瑟</u>係<u>大衛</u>宗族、故由<u>迦利利</u>之<u>拿撒勒</u>邑往<u>猶太</u>、至<u>大衛</u>邑、名<u>伯利恆</u>、
路 2:5 欲與所聘妻<u>瑪利亞</u>登籍、時<u>瑪利亞</u>已孕、
<h2> 耶穌降生
</h2>
路 2:6 寓彼時、產期至、
路 2:7 遂生長子、裹以襁褓、置於馬槽、因客舍無隙地故也、○
<h2> 天使報於牧者
</h2>
路 2:8 斯地有牧者、居郊野、夜守群羊、
路 2:9 倏主之使者立其前、主之榮光環照之、牧者大懼、
路 2:10 天使謂之曰、勿懼、我報爾大喜、關乎眾民者也、
路 2:11 今日於<u>大衛</u>邑、為爾生救主、即主基督、
路 2:12 爾必見一嬰兒、裹以襁褓、臥於馬槽、可以此為號、
<h2> 眾天軍頌讚天主
</h2>
路 2:13 忽有眾天軍偕天使、讚美天主云、
路 2:14 在上榮光歸天主、在地和平、人蒙喜悅、 或作在地蒙悅之人共享和平
路 2:15 諸天使離之升天、牧者相告曰、我儕且往<u>伯利恆</u>、觀主所示我之事、
路 2:16 遂急往、見<u>瑪利亞</u>與<u>約瑟</u>、又見嬰兒臥於馬槽、
路 2:17 既見、遂以天使所言嬰兒之事播揚之、
路 2:18 凡聞牧人言者、甚奇異、
路 2:19 惟<u>瑪利亞</u>以此言存於心、而默思之、
路 2:20 牧者返、因其所見所聞、悉如天使所告之言、遂歸榮天主、讚美天主、○
<h2> 耶穌受割禮
</h2>
路 2:21 八日既滿、為嬰兒行割禮、命名耶穌、即未孕之先、天使所稱者、
<h2> 獻嬰兒耶穌於天主
</h2>
路 2:22 潔日既滿、依<u>摩西</u>律法、抱嬰兒、上<u>耶路撒冷</u>、獻之於主、
路 2:23 如主律法所載云、凡初胎之男、必稱聖歸主、
路 2:24 又以雙鳩或二雛鴿獻祭、悉如主律法焉、○
<h2> <u>西緬</u>與<u>亞拿</u>指耶穌預言
</h2>
路 2:25 時<u>耶路撒冷</u>有人名<u>西緬</u>、其人義且虔、素仰望慰藉<u>以色列</u>民者、聖神臨之、
路 2:26 曾得聖神之默示、言未死之先、必見主之基督、
路 2:27 是時感於聖神、進聖殿、適父母抱嬰兒耶穌至、欲為之循律法而行、
路 2:28 <u>西緬</u>接抱嬰兒、稱頌天主曰、
路 2:29 主、今可依主所言、釋僕安然逝世、
路 2:30 因我目已睹主之拯救、
路 2:31 即主所備於萬民前者、
路 2:32 為光照異邦之人、亦為主<u>以色列</u>民之榮、
路 2:33 <u>約瑟</u>與耶穌之母、奇其論嬰兒之言、
路 2:34 <u>西緬</u>祝之、謂耶穌之母<u>瑪利亞</u>曰、此子被立、為使<u>以色列</u>多人、或傾仆、或興起、亦為異跡、被人誹謗、
路 2:35 且爾心亦將為劍所刺、使多人之意念顯露、○
路 2:36 有女先知名<u>亞拿</u>、乃<u>亞設</u>支派<u>法內力</u>女、年已老邁、自適人後、偕夫七載、
路 2:37 為嫠約八十四年、 或作壽約八十四歲不離聖殿、禁食祈禱、日夜奉事天主、
路 2:38 斯時趨前讚主、與<u>耶路撒冷</u>凡望救贖者論說此子、
<h2> 耶穌歸<u>拿撒勒</u>在彼長大
</h2>
路 2:39 <u>約瑟</u>與<u>瑪利亞</u>遵主律法、行諸事畢、乃歸<u>迦利利</u>之故邑<u>拿撒勒</u>、
路 2:40 嬰兒漸長、神志強健、智慧充足、天主之恩寵偕之、○
<h2> 十有二歲隨父母上<u>耶路撒冷</u>守節期
</h2>
路 2:41 每歲逾越節、其父母上<u>耶路撒冷</u>、
路 2:42 耶穌年十有二、遵節例偕上<u>耶路撒冷</u>、
路 2:43 卒期彼等歸、子耶穌仍在<u>耶路撒冷</u>、其母與<u>約瑟</u>不知也、 有原文抄本作其親不知
路 2:44 意其必在同行者之中、行一日程、始尋訪於親屬相識者之間、
路 2:45 不遇、遂返<u>耶路撒冷</u>、尋之、
<h2> 耶穌在聖殿聽道隨聽隨問
</h2>
路 2:46 三日後、遇之於聖殿、坐於教法師中、且聽且問、
路 2:47 聞之者皆奇其智慧、及應對、
路 2:48 父母見之甚異、母曰、兒、何如此行於我、爾父與我傷心尋爾、
路 2:49 耶穌曰、何為尋我、豈不知我當在我父之所乎、
路 2:50 父母不達其言、
<h2> 復歸<u>拿撒勒</u>承順父母
</h2>
路 2:51 耶穌偕之歸<u>拿撒勒</u>、而承順之、其母藏此諸事於心、
路 2:52 耶穌益長、智慧益增、天主與人益悅之、
路 3:1 <u>提比留該撒</u>在位十五年、<u>本丟彼拉多</u>為<u>猶太</u>方伯、<u>希律</u>為<u>迦利利</u>分封之王、其弟<u>腓立</u>為<u>以土利亞</u>及<u>特拉可尼</u>地分封之王、<u>呂撒聶</u>為<u>亞比利尼</u>分封之王、
<h2> <u>約翰</u>施洗傳道
</h2>
路 3:2 <u>安那</u>與<u>該亞法</u>為大祭司時、<u>撒迦利亞</u>子<u>約翰</u>居於野、天主之命降之、
路 3:3 乃至<u>約但</u>河一帶之地、傳悔改之洗禮、俾罪得赦、
路 3:4 如先知<u>以賽亞</u>書載云、野有聲呼曰、備主道、直其徑、
路 3:5 諸谷必填、岡陵必卑、屈曲使直、崎嶇使平、
路 3:6 凡有血氣者、必得見天主拯救云、
路 3:7 有多人至、欲受洗於<u>約翰</u>、<u>約翰</u>語之曰、蝮類乎、誰示爾避將來之怒乎、
路 3:8 故當結果、以彰悔改、勿自矜曰、<u>亞伯拉罕</u>吾祖也、我語爾、天主能使此石為<u>亞伯拉罕</u>子孫、
路 3:9 今斧已置樹根、凡樹不結善果者、即斫之投火、
路 3:10 眾問之曰、我當何為、
路 3:11 答曰、有二衣、則分予無衣者、有食亦然、
路 3:12 稅吏亦至、欲領洗、問曰、師、我當何為、
路 3:13 曰、定賦之外勿取、
路 3:14 兵卒亦問曰、我當何為、曰、勿強索人、勿誣詐人、以所得之糧為足、○
<h2> 為耶穌作證
</h2>
路 3:15 民適望 基督、心疑<u>約翰</u>、即基督否、
路 3:16 <u>約翰</u>乃謂眾曰、我以水施洗於爾、有勝於我者來、即解其履帶、我亦不堪、彼將以聖神及火、施洗於爾、
路 3:17 其手執箕、簸淨禾場之麥、斂麥入倉、而焚糠以不滅之火、
路 3:18 此外<u>約翰</u>以多端勸民、向民傳福音、
<h2> <u>希律</u>囚<u>約翰</u>
</h2>
路 3:19 分封之王<u>希律</u>、因其弟<u>腓立</u>妻<u>希羅底</u>事、及所行諸惡、見責於<u>約翰</u>、
路 3:20 遂加增一惡、囚<u>約翰</u>於獄、○
<h2> 耶穌受洗天主為之作證
</h2>
路 3:21 眾民受洗畢、耶穌亦受洗、祈禱時、天開、
路 3:22 聖神以形降臨其上、狀如鴿、自天有聲云、爾乃我愛子、我所喜悅者、○
<h2> 追述耶穌譜系上至<u>亞當</u>
</h2>
路 3:23 耶穌始傳道、年約三十、人以之為<u>約瑟</u>子、其上為<u>希利</u>、
路 3:24 其上為<u>瑪塔</u>、其上為<u>利未</u>、其上為<u>麥基</u>、其上為<u>雅拿</u>、其上為<u>約瑟</u>、
路 3:25 其上為<u>瑪他提亞</u>、其上為<u>亞摩斯</u>、其上為<u>拿翁</u>、其上為<u>以斯利</u>、其上為<u>拿該</u>、
路 3:26 其上為<u>瑪押</u>、其上為<u>瑪他提亞</u>、其上為<u>西美</u>、其上為<u>約瑟</u>、其上為<u>猶大</u>、
路 3:27 其上為<u>約亞拿</u>、其上為<u>利撒</u>、其上為<u>所羅巴伯</u>、其上為<u>撒拉鐵</u>、其上為<u>尼利</u>、
路 3:28 其上為<u>麥基</u>、其上為<u>亞底</u>、其上為<u>哥桑</u>、其上為<u>以摩當</u>、其上為<u>珥</u>、
路 3:29 其上為<u>約細</u>、其上為<u>以利亞撒</u>、其上為<u>約令</u>、其上為<u>瑪塔</u>、其上為<u>利未</u>、
路 3:30 其上為<u>西緬</u>、其上為<u>猶大</u>、其上為<u>約瑟</u>、其上為<u>約南</u>、其上為<u>以利雅敬</u>、
路 3:31 其上為<u>米利雅</u>、其上為<u>買南</u>、其上為<u>瑪達他</u>、其上為<u>拿單</u>、其上為<u>大衛</u>、
路 3:32 其上為<u>耶西</u>、其上為<u>俄伯得</u>、其上為<u>波阿斯</u>、其上為<u>撒門</u>、其上為<u>拿順</u>、
路 3:33 其上為<u>亞米拿達</u>、其上為<u>亞蘭</u>、其上為<u>以斯崙</u>、其上為<u>法勒斯</u>、其上為<u>猶大</u>、
路 3:34 其上為<u>雅各</u>、其上為<u>以撒</u>、其上為<u>亞伯拉罕</u>、其上為<u>他拉</u>、其上為<u>拿鶴</u>、
路 3:35 其上為<u>西鹿</u>、其上為<u>拉吳</u>、其上為<u>法勒</u>、其上為<u>希伯</u>、其上為<u>沙拉</u>、
路 3:36 其上為<u>該南</u>、其上為<u>亞法撒</u>、其上為<u>閃</u>、其上為<u>挪亞</u>、其上為<u>拉麥</u>、
路 3:37 其上為<u>瑪士撒拉</u>、其上為<u>以諾</u>、其上為<u>雅列</u>、其上為<u>瑪勒列</u>、其上為<u>該南</u>、
路 3:38 其上為<u>以挪士</u>、其上為<u>塞特</u>、其上為<u>亞當</u>、其上為天主、
路 4:1 <h2>耶穌禁食見試於魔</h2> 耶穌感於聖神、自<u>約但</u>河而歸、被聖神導引適野、
路 4:2 四旬見試於魔、諸日不食、後遂饑、
路 4:3 魔謂之曰、爾若天主之子、可令此石變餅、
路 4:4 耶穌答曰、經載云、人得生、不獨賴餅、亦賴凡由天主口中所出之言、
路 4:5 魔攜之登高山、瞬息間、以天下萬國示之
路 4:6 魔謂之曰、此一切權及榮、我將予爾、因此皆已付我、隨我所欲以予之、
路 4:7 爾若拜我、必皆屬爾、
路 4:8 耶穌答曰、<u>撒但</u>退、經載云、當拜主爾之天主、獨崇事焉、
路 4:9 魔又引之至<u>耶路撒冷</u>、使立於殿頂、曰、爾若天主之子、可自投下、
路 4:10 蓋經載云、主必為爾命天使以護爾、
路 4:11 必以手扶爾、免爾足觸石、
<h2> 勝魔之諸法
</h2>
路 4:12 耶穌答曰、經云、勿試主爾之天主、
路 4:13 魔試之諸法既盡、乃暫離之、
<h2> 始傳福音
</h2>
路 4:14 耶穌大得聖神之能、歸<u>迦利利</u>、其聲名遍揚四方、
路 4:15 在各會堂教誨、眾稱頌之、○
<h2> 本鄉始則奇之終則厭之
</h2>
路 4:16 耶穌至<u>拿撒勒</u>、即其長育之地、於安息日如常入會堂、立而欲讀聖經、
路 4:17 有以先知<u>以賽亞</u>書予之、展卷遇一處、載云、
路 4:18 主之神臨我、因主膏我、俾我傳福音於貧者、遣我醫傷心之人、
路 4:19 告被虜者得釋、瞽者得明、受壓制者得自由、宣天主賜恩之禧年、
路 4:20 耶穌掩卷、授執事者而坐、會堂眾人、注目視之、
路 4:21 耶穌謂眾曰、爾聞是經、今日應矣、
路 4:22 眾稱譽之、奇其口中所出之嘉言、曰、此非<u>約瑟</u>子乎、
路 4:23 耶穌曰、爾必引諺語我云、醫士當自醫、我聞爾行於<u>加伯農</u>者、亦當行於故邑、
路 4:24 又曰、我誠告爾、未有先知見重於故里者、
路 4:25 我誠告爾、昔<u>以利亞</u>時、天閉塞三年有六月、遍地大饑、<u>以色列</u>民間、有多嫠婦、
路 4:26 而<u>以利亞</u>未嘗奉遣往就其一、惟往就<u>西頓</u>之<u>撒勒大</u>一嫠婦、
路 4:27 又先知<u>以利沙</u>時、<u>以色列</u>民間有多癩者、而無一人得潔、惟<u>敘利亞</u>人<u>乃縵</u>得潔、
路 4:28 會堂眾人、聞此言怒甚、
路 4:29 遂起、逐之城外、其城建於山、曳耶穌至山崖、欲推之下、
路 4:30 耶穌徑行眾中而去、○
<h2> 耶穌在<u>加伯農</u>傳道逐魔
</h2>
路 4:31 至<u>迦利利</u>之<u>加伯農</u>城、每安息日教誨、
路 4:32 眾奇其訓、以其言有權也、
路 4:33 會堂有人、為邪魔所憑、大呼曰、
路 4:34 噫、<u>拿撒勒</u>耶穌、我與爾何與、爾來滅我乎、我知爾為誰、乃天主之聖者、
路 4:35 耶穌斥之曰、緘口、由此人出、魔遂仆其人於眾中而出、並不傷之、
路 4:36 眾駭異、相告曰、此何道耶、蓋彼以權能命邪魔、魔即出、
路 4:37 於是耶穌之聲名、遍揚四方、○
<h2> 愈<u>西門</u>妻母
</h2>
路 4:38 耶穌出會堂、入<u>西門</u>家、<u>西門</u>妻之母患熱甚重、人為之求耶穌、
路 4:39 耶穌近立斥熱、熱退、婦即起而供事焉、
<h2> 又醫愈多人
</h2>
路 4:40 日入時、凡家中有患病者、無論何病、咸攜之就耶穌、耶穌一一按手其上而醫之、
<h2> 魔言耶穌為天主子耶穌禁其張揚
</h2>
路 4:41 且有魔自多人出、呼曰、爾乃天主之子基督、耶穌斥之、不許言、蓋魔識其為基督也、
<h2> 在<u>迦利利</u>諸會堂講道
</h2>
路 4:42 平旦、耶穌出、往野處、眾尋就之、且強留之、不欲其去、
路 4:43 耶穌謂之曰、我亦當於他邑傳天主國福音、我奉遣蓋為是也、
路 4:44 於是傳道於<u>迦利利</u>諸會堂、
路 5:1 <h2>登舟訓眾</h2> 眾擁擠、欲聽天主之道、耶穌立於<u>革尼撒勒</u>湖濱、
路 5:2 見二舟在湖濱、漁人離舟洗網、
路 5:3 一舟屬<u>西門</u>、耶穌登之、遂命移舟、離岸少許、坐於舟而教眾、
<h2> 彰顯異能使<u>西門</u>得魚
</h2>
路 5:4 言畢、語<u>西門</u>曰、移舟至深處、下網取魚、
路 5:5 <u>西門</u>對曰、師、我儕終夜勞苦、竟無所得、今遵爾言、我則下網、
路 5:6 遂下網、圍魚甚眾、網幾裂、
路 5:7 乃招他舟之侶來助、既來、則將魚滿載二舟、幾致沈下、
路 5:8 <u>西門</u> 稱<u>彼得</u>見此、伏耶穌足下曰、主、請離我、我乃罪人、
路 5:9 蓋<u>西門</u>與同人甚驚異、以得魚之多也、
路 5:10 <u>西門</u>之侶、<u>西比代</u>子<u>雅各</u> <u>約翰</u>亦然、耶穌謂<u>西門</u>曰、勿懼、今後爾將得人矣、
路 5:11 彼眾遂曳舟於岸、舍一切而從耶穌、○
<h2> 醫愈癩疾
</h2>
路 5:12 耶穌在一邑、有人徧身患癩、來見耶穌、俯伏求之曰、主若肯、必能潔我、
路 5:13 耶穌伸手按之曰、我肯、爾可潔、癩忽除、
路 5:14 耶穌戒之曰、勿告人、但往見祭司、使彼驗爾身、且為爾之潔、遵<u>摩西</u>命獻祭、以為證於眾、
路 5:15 其聲名益彰、眾集聽訓、亦冀其醫疾、
<h2> 適野祈禱
</h2>
路 5:16 耶穌退、適野祈禱、○
<h2> 醫愈癱瘓
</h2>
路 5:17 一日耶穌訓眾、有法利賽人與教法師、自<u>迦利利</u>諸鄉、<u>猶太</u>、及<u>耶路撒冷</u>來者、坐於彼、主顯其大能、以醫病者、
路 5:18 有人以榻舁癱瘓者來、欲舁之進室、置耶穌前、
路 5:19 因人眾、不得舁入、乃升屋揭瓦、由穴間以癱瘓者並其榻縋之而下、置耶穌前、
路 5:20 耶穌見其信、謂癱瘓者曰、爾罪赦矣、
路 5:21 經士與法利賽人、心中議曰、此褻瀆者為誰、天主而外、孰能赦罪、
路 5:22 耶穌知其意、曰、爾曹何心中竊議、
路 5:23 或言爾罪赦、或言爾起而行、此二者孰易、
路 5:24 今欲令爾知人子在地、有赦罪之權、遂語癱瘓者曰、我命爾起、取榻歸爾家、
路 5:25 其人當眾前遂起、取臥具而歸、頌讚天主、
路 5:26 眾駭異、亦頌讚天主、且甚畏懼、曰、今日我見奇事矣、○
<h2> 召稅吏<u>利未</u>為門徒
</h2>
路 5:27 厥後耶穌見稅吏名<u>利未</u>者、坐於稅關、乃謂之曰、從我、
路 5:28 遂舍一切、起而從之、
<h2> 與稅吏罪人共食意欲救之
</h2>
路 5:29 <u>利未</u>於其家、為耶穌設盛筵、稅吏及他人、與之共席者甚眾、
路 5:30 經士及法利賽人、譏耶穌門徒曰、爾曹何與稅吏及罪人共食乎、
路 5:31 耶穌謂之曰、剛強者不需醫士、負病者需之、
路 5:32 我來非召義人、乃召罪人悔改也、
<h2> 論門徒不禁食
</h2>
路 5:33 彼眾問曰、<u>約翰</u>之門徒、往往禁食、且祈禱、法利賽門徒亦然、惟爾門徒飲食、何歟、
路 5:34 耶穌曰、新娶者尚在、安能使賀娶之客禁食乎、
路 5:35 惟日將至、新娶者別之去、其時則禁食、
<h2> 言門徒不宜拘守舊規
</h2>
路 5:36 又設喻語之曰、未有取新衣之布而補舊衣者、若然、則又裂其新衣、且所補之新布、與舊衣不稱、
路 5:37 未有盛新酒於舊革囊者、若然、則新酒裂囊、酒漏而囊亦壞、
路 5:38 惟新酒必盛於新囊、則兩者並全、
路 5:39 未有飲舊酒而即欲飲新者、蓋曰、舊者尤美也、
路 6:1 <h2>法利賽人責門徒於安息日摘麥穗耶穌駁之</h2> 逾越節首日後第二安息日、耶穌經過麥田、門徒摘穗、以手搓之而食、
路 6:2 有法利賽人謂之曰、安息日所不當行者、爾曹何行之、
<h2> 駁之以經
</h2>
路 6:3 耶穌答曰、 經載<u>大衛</u>及從者饑時所行之事、爾未讀之乎、
路 6:4 <u>大衛</u>入天主殿、取陳設之餅而食、且予從者食之、但此餅惟祭司可食耳、
路 6:5 又曰、人子亦安息日之主、○
<h2> 駁之以理
</h2>
路 6:6 又一安息日、耶穌入會堂教誨、在彼有一右手枯者、
路 6:7 經士與法利賽人窺耶穌於安息日醫否、欲得據以訟之、
路 6:8 耶穌知其意、乃語手枯者曰、起、立於中、遂起而立、
路 6:9 耶穌謂眾曰、我有一言問爾、安息日行善行惡、救命害命、孰宜、
<h2> 駁之以異跡
</h2>
路 6:10 遂環視眾人、謂其人曰、伸手、遂伸之、手即愈、如他手、
路 6:11 眾大怒、相議何以處耶穌、
<h2> 選立十二使徒
</h2>
路 6:12 當時耶穌出、往山祈禱、終夜祈禱天主、
路 6:13 平旦、召諸門徒、其中選十二人、謂之使徒、
路 6:14 有<u>西門</u>、耶穌賜名<u>彼得</u>、與其弟<u>安得烈</u>、<u>雅各</u>與<u>約翰</u>、<u>腓立</u>與<u>巴多羅買</u>、
路 6:15 <u>瑪太</u>與<u>多瑪</u>、<u>亞勒非</u>子<u>雅各</u>、<u>西門</u>稱銳、
路 6:16 <u>雅各</u>子 子或作弟<u>猶大</u>、與賣師之<u>猶大</u> 稱<u>以斯加畧</u>、
<h2> 耶穌為多人醫病逐魔
</h2>
路 6:17 耶穌偕門徒下山、立於平地、有諸門徒及民眾自<u>猶太</u>四方、<u>耶路撒冷</u>、及<u>推羅</u> <u>西頓</u>沿海之地而來、欲聽其訓、且冀其醫病、
路 6:18 亦有被邪魔所難者、咸得醫焉、
路 6:19 眾皆欲捫耶穌、因有能力由耶穌出而醫眾、
<h2> 講論禍福勉善警惡
</h2>
路 6:20 耶穌舉目視門徒曰、爾貧者福矣、以天主之國、乃爾之國也、
路 6:21 爾今饑者福矣、以爾將飽也、爾今哭者福矣、以爾將笑也、
路 6:22 人若為人子而憎爾、絕爾、詈爾、以爾名為惡而棄之、則爾福矣、
路 6:23 當日可欣喜踴躍、以在天爾之賞大也、蓋其祖待諸先知亦若是、
路 6:24 惟爾富者禍矣、以爾已得安慰也、
路 6:25 爾今飽者禍矣、以爾將饑也、爾今笑者禍矣、以爾將悲哀哭泣也、
路 6:26 爾為眾所譽者禍矣、蓋其祖待偽先知亦若是、
<h2> 宜推愛及敵
</h2>
路 6:27 我語爾聽道之人、敵爾者愛之、憾爾者善待之、
路 6:28 詛爾者祝之、欺侮爾者、為之祈禱、
路 6:29 批爾此頰者、則轉彼頰向之、奪爾外服者、則並裏衣聽之取、
路 6:30 求爾者予之、取爾物者、勿向彼復索、
路 6:31 爾欲人如是行諸己、爾亦必如是行諸人、
路 6:32 爾若惟愛愛爾者、何惠之有、罪人亦愛愛己者、
路 6:33 爾若惟善待善待爾者、何惠之有、罪人亦如是行也、
路 6:34 爾若借與人而望其償、何惠之有、罪人亦借與罪人、欲其如數以償也、
路 6:35 惟爾愛敵而善待之、借與人而不望償、則爾之賞大、且將為至上者之子、蓋彼施仁於負恩與不善者、
<h2> 宜厚待眾
</h2>
路 6:36 是以爾當憐憫、如爾父之憐憫然、
路 6:37 勿議人則不見議、勿罪人則不見罪、恕人則必見恕、
路 6:38 予人則必予、爾、即以大量搖之使實、充滿外溢、納爾懷中、蓋爾以何量量諸人、則人以何量量諸爾、○
路 6:39 又設喻語眾曰、瞽者能引瞽者乎、二人不皆陷於坑乎、
路 6:40 徒不踰師、凡學全備者、僅能如師、○
<h2> 責人先當責己
</h2>
路 6:41 爾兄弟目中有草芥、爾見之、而己目中有梁木不自覺、何也、
路 6:42 不覺己目中有梁木、則何能語兄弟曰、兄弟乎、容我去爾目中之草芥乎、偽善者乎、先去爾目中梁木、方可明見以去兄弟目中之草芥、
<h2> 觀果知樹
</h2>
路 6:43 善樹不結惡果、惡樹不結善果、
路 6:44 凡樹由其果識之、荊棘中不採無花果、蒺藜中不摘葡萄、
路 6:45 善人由心所積之善發善、惡人由心所積之惡發惡、蓋充諸心者言諸口也、
<h2> 聽而行者如建室於磐石
</h2>
路 6:46 爾何稱我曰、主也、主也、而不行我所言乎、
路 6:47 凡就我聞我言而行之者、我示爾將何以譬之、
路 6:48 譬人建屋、掘地而深之、置基於磐上、至潦水漲溢、橫流衝屋、不能震動、因置基於磐上也、
<h2> 聽而不行如建室於沙土
</h2>
路 6:49 惟聞而不行者、譬人未置基而建屋於土上、橫流衝之即傾頹、而屋之頹壞者大矣、
路 7:1 <h2>異邦百夫長深有信心</h2> 耶穌以此諸言、誨聽訓之民畢、入<u>加伯農</u>、
路 7:2 一百夫長有愛僕、患病瀕死、
路 7:3 聞耶穌至、遂遣<u>猶太</u>長老數人、求之來醫其僕、
路 7:4 長老就耶穌切求曰、此人堪受主恩、可為之行此事、
路 7:5 因其愛我民、為我儕建會堂、
路 7:6 耶穌遂偕往、離屋不遠、百夫長遣友就之曰、主歟、勿勞、主臨我舍、我不敢當、
路 7:7 因我自視不堪親就爾、第賜一言、我僕必愈、
路 7:8 蓋我屬人轄、亦有兵屬我轄、命此去則去、命彼來則來、命僕行是則行是、
<h2> 耶穌醫愈其僕
</h2>
路 7:9 耶穌聞而奇之、顧從者曰、我告爾、即<u>以色列</u>中、我未見如是之信、
路 7:10 使者歸、見負病之僕已愈、○
<h2> 使嫠婦之子復活
</h2>
路 7:11 明日、耶穌適一邑、名<u>拿因</u>、門徒多人、及群眾同行、
路 7:12 近邑門、有舁死者出、死者之母乃嫠婦、獨生此子、邑民偕而送之者甚眾、
路 7:13 主見嫠婦、憫之曰、勿哭、
路 7:14 遂近按其櫬、舁者止、耶穌曰、少者、我命爾起、
路 7:15 死者起而坐、且言、耶穌遂以子予其母、
路 7:16 眾驚駭、稱頌天主曰、大先知興於我儕中、天主眷顧其民、
路 7:17 此事遂遍揚<u>猶太</u>全地、及鄰近四方、○
<h2> <u>約翰</u>遣門徒見耶穌問其是基督否
</h2>
路 7:18 <u>約翰</u>門徒以此諸事告<u>約翰</u>、
路 7:19 <u>約翰</u>乃召二門徒、遣之往見耶穌曰、當來者爾乎、抑我儕宜望他人乎、
路 7:20 二人就耶穌曰、施洗<u>約翰</u>、遣我儕兒爾云、當來者爾乎、抑我儕宜望他人乎、
路 7:21 時耶穌醫負病及患惡魔者多人、且賜諸瞽者得明、
<h2> 耶穌命門徒以所見所聞者轉達<u>約翰</u>
</h2>
路 7:22 遂謂之曰、以爾所見所聞、往告<u>約翰</u>、如瞽者明、跛者行、癩者潔、聾者聽、死者復活、貧者聞福音、
路 7:23 凡不因我而躓蹶者福矣、
<h2> 耶穌論<u>約翰</u>
</h2>
路 7:24 <u>約翰</u>所遣之人去後、耶穌向眾論<u>約翰</u>曰、爾昔出野欲何觀耶、觀葦動於風乎、
路 7:25 爾出欲何觀耶、觀人衣美服乎、衣美服而宴安者、在王宮也、
路 7:26 然則爾出欲何觀耶、觀先知乎、我誠告爾、彼大於先知、
路 7:27 經載云、我遣我使、在爾前修爾道、此言即指斯人也、
路 7:28 我告爾、凡婦之所生、未有大於施洗<u>約翰</u>者、然在天主之國、至小者猶大於斯人也、
路 7:29 庶民及稅吏、聽而受洗於<u>約翰</u>、且稱頌天主之義、
<h2> <u>猶太</u>人不悅<u>約翰</u>亦不悅耶穌耶穌指責其非
</h2>
路 7:30 惟法利賽人與教法師、未受其洗、彼拒天主之旨、而自取罪戾、
路 7:31 主又曰、 有原文抄本無此句斯世之人、我將何以喻之、彼何似也、
路 7:32 譬童子坐於街市、相呼曰、我向爾吹笛、而爾不躍、我向爾舉哀、而爾不哭、
路 7:33 蓋施洗<u>約翰</u>至、不食餅、不飲酒、爾則言其患魔、
路 7:34 人子至亦食亦飲、爾又言其嗜食好酒、與稅吏及罪人為友、
路 7:35 惟有道者、皆以道為是、 或作惟上智之子必以上智為是○
<h2> 婦人以淚濕耶穌足
</h2>
路 7:36 有一法利賽人、請耶穌共食、遂入其家席坐、
路 7:37 邑中一婦、素有惡行、知耶穌席坐法利賽人之家、乃取白玉瓶、盛香膏、
路 7:38 立耶穌後而哭、淚濡其足、以髮拭之、吻接其足、以香膏膏之、
路 7:39 宴耶穌之法利賽人見此、心內云、斯人若為先知、必知捫之者為誰、為何如之婦、蓋有惡行者也、
<h2> 耶穌赦其罪過以免債為喻
</h2>
路 7:40 耶穌語之曰、<u>西門</u>、我有一言告爾、曰、師、請言之、
路 7:41 曰、債主某、有二負債者、一負五百第拿流、一負五十第拿流、
路 7:42 因無以償、債主皆免之、試言此二者、愛債主孰甚、
路 7:43 <u>西門</u>對曰、我意免多者、曰、爾所見是也、
路 7:44 遂顧其婦、語<u>西門</u>曰、爾見此婦乎、我入爾家、爾未曾以水洗我足、惟此婦淚濡我足、以髮拭之、
路 7:45 爾未曾與我吻接、惟此婦自我入時、吻接我足不已、
路 7:46 爾未曾以膏膏我首、惟此婦以香膏膏我足、
路 7:47 是以我告爾、此婦多罪悉赦、因其愛多也、見赦少者、其愛亦少、
路 7:48 乃語婦曰、爾罪赦矣、
路 7:49 同席者心內云、此何人、亦赦罪乎、
路 7:50 耶穌謂婦曰、爾信救爾矣、可安然以歸、
路 8:1 <h2>耶穌傳福音信女供事</h2> 厥後耶穌周行各邑各村、傳天主國福音、十二徒偕之、
路 8:2 亦有素患惡魔、負病已痊之數婦、即稱<u>抹大拉</u>之<u>瑪利亞</u>、曾由此婦逐七魔、
路 8:3 又有<u>希律</u>家宰<u>庫撒</u>之妻<u>約亞拿</u>、又有<u>蘇撒拿</u>、與多婦、皆以己財、供事耶穌、○
<h2> 以播種為喻
</h2>
路 8:4 群眾由各邑集就耶穌、耶穌設喻曰、
路 8:5 有播種者、出而播種、播時有遺道旁者、為人所踐、空中鳥盡食之、
路 8:6 有遺磽地者、萌而即槁、因無潤澤也、
路 8:7 有遺荊棘中者、荊棘同長而蔽之、
路 8:8 有遺沃壤者、生而結實百倍、言竟、呼曰、凡有耳能聽者當聽焉、
路 8:9 門徒問之曰、此喻何意、
路 8:10 答曰、天主國之奧、乃賜爾知之、惟於他人則設喻、使其視亦不見、聽亦不悟、
<h2> 申明播種之喻
</h2>
路 8:11 斯喻之意即此、種者、天主之道也、
路 8:12 遺道旁者、指人甫聽道、魔即至、由其心奪之、恐其信而得救、
路 8:13 遺磽地者、指人聽道而喜受之、惟無根、則暫信耳、遇試遂背之、
路 8:14 遺荊棘中者、指人聽道而去、為此生之思慮、貨財、逸樂所蔽、而不結實、
路 8:15 遺沃壤者、指人聽道、以善良之心守之、且恆忍以結實、○
<h2> 以置燈於臺為喻
</h2>
路 8:16 未有燃燈而覆之以器、或置之床下者、必置於燈臺上、使入室者見其光、
路 8:17 未有隱者不將顯、未有藏者不將露而為人所知、
路 8:18 是故當慎如何聽道、蓋凡有者將予之、無有者、即其所自以為有、亦將奪之、○
<h2> 指明孰為己母兄弟姊妹
</h2>
路 8:19 耶穌之母及兄弟至、因人眾不得近、
路 8:20 或告之曰、爾母及兄弟立於外欲見爾、
路 8:21 耶穌曰、凡聽天主道而行之者、即我母及我兄弟、○
<h2> 平靜風浪
</h2>
路 8:22 一日、耶穌偕門徒登舟、謂之曰、我儕且渡湖、遂行、
路 8:23 舟行時、耶穌寢、湖中颶風驟作、舟中水滿、甚危、
路 8:24 門徒就而醒之、曰、師歟、師歟、我儕亡矣、耶穌起、斥風浪、即止而平靜矣、
路 8:25 謂門徒曰、爾之信安在、眾恐懼、且驚訝、相告曰、是何人也、命風與水、而風與水亦順之、○
<h2> 驅逐群魔
</h2>
路 8:26 舟行至<u>迦大拉</u>境、與<u>迦利利</u>相對、
路 8:27 耶穌登岸、有人自城出、遇之、乃久為諸魔所憑、不衣衣、不處室、而居塜者、
路 8:28 見耶穌、即俯伏其前、大聲呼曰、至聖天主之子耶穌、爾與我何與、求爾莫苦我、
路 8:29 蓋耶穌曾命邪魔自斯人出、邪魔屢強拘此人、雖繫以鐵索、械以桎梏而守之、即斷械繫之具、被魔逐於野、
路 8:30 耶穌問之曰、爾何名、曰、我名隊、 隊原文作利磯芸蓋有多魔附其人也、
路 8:31 遂求耶穌勿令入淵、
路 8:32 在彼有群豕食於山、諸魔求耶穌、許其入豕、耶穌許之、
路 8:33 魔離人入豕、其群突落山坡、投湖溺焉、
路 8:34 牧者見此事、奔告邑村、
路 8:35 眾出欲觀所為、就耶穌、見魔所離之人、衣衣自若、坐於耶穌足前、遂懼、
路 8:36 見者以患魔之人如何得救告之、
<h2> 耶穌為<u>迦大拉</u>人所棄
</h2>
路 8:37 <u>迦大拉</u>四方之眾、求耶穌離之、因甚懼也、耶穌遂登舟而返、
路 8:38 魔所離之人、求許其偕行、耶穌命之去、曰、
路 8:39 歸爾家、以天主為爾所行者告人、其人遂往、遍邑播揚耶穌為己所行之事、○
路 8:40 耶穌既返、眾接之、蓋皆佇望之也、
路 8:41 有司會堂者名<u>睚魯</u>、來俯伏於耶穌足前、求之至其家、
路 8:42 蓋有獨生女、甫十二歲、將死、耶穌行時、眾擁擠之、
<h2> 醫愈患血漏之婦
</h2>
路 8:43 有一婦、患血漏十二年、因延醫耗盡家貲、無能愈之者、
路 8:44 就耶穌後、捫其衣繸、血漏即止、
路 8:45 耶穌曰、捫我者誰、眾不承認、<u>彼得</u>與同行者曰、師、眾擁擠迫近、乃問曰、誰捫我乎、
路 8:46 耶穌曰、有捫我者、蓋我覺有異能由我出、
路 8:47 婦知不能隱、戰慄而至、俯伏其前、向眾告以捫之之故、與如何立愈、
路 8:48 耶穌曰、女、安心、爾之信愈爾、可安然以去、
路 8:49 言時、有人自司會堂者之家來曰、爾女死矣、勿勞師焉、
路 8:50 耶穌聞之曰、勿懼、惟信、則女必得生、
路 8:51 入室、於<u>彼得</u> <u>雅各</u> <u>約翰</u>及女之父母外、不許他人入、
路 8:52 眾為女哭而哀、耶穌曰、勿哭、女非死、寢耳、
路 8:53 眾知其已死、皆哂之、
<h2> 使<u>睚魯</u>之女復活
</h2>
路 8:54 耶穌遣眾出、執女手呼曰、女子起、
路 8:55 其魂返、即起、耶穌命予之食、
路 8:56 父母駭異、耶穌戒之、勿以所行告人、
路 9:1 <h2>遣十二使徒傳教賜以逐魔醫病之權</h2> 耶穌召十二門徒、賜之權與能、以制魔醫病、
路 9:2 遣之宣天主國之道、醫有病者、
路 9:3 謂之曰、行路時、勿攜一切、勿杖、勿袋、勿糧、勿金、勿二衣、
路 9:4 入人之室、則居彼、亦由彼而去、 或作直至去時
路 9:5 有不接爾者、出邑時、則拂去爾足之塵、以為之證、
路 9:6 門徒出、遍行諸村、處處傳福音施醫、○
<h2> <u>希律</u>欲見耶穌
</h2>
路 9:7 分封之王<u>希律</u>、聞耶穌所行、心內躊躇、因有言施洗<u>約翰</u>由死復活、
路 9:8 有言<u>以利亞</u>顯見、有言古先知之一復活、
路 9:9 <u>希律</u>曰、<u>約翰</u>我已斬之矣、今我聞斯人行此諸事、果為誰乎、遂欲見之、○
路 9:10 使徒歸、以所行告耶穌、耶穌引之、潛往附近<u>伯賽大</u>邑之野處、
路 9:11 眾知而隨之、耶穌接眾、與論天主國、凡需醫者、醫之、
路 9:12 日昃、十二門徒就之曰、我儕在此野地、請散眾、使往四圍鄉村、投宿覓食、
路 9:13 耶穌曰、爾可予之食、曰、我儕若不往為群眾市食、則僅有五餅二魚、
<h2> 耶穌以五餅二魚食五千人
</h2>
路 9:14 蓋其人約有五千、耶穌謂門徒曰、使眾列坐、每列五十、
路 9:15 門徒遂遵言而行、使眾皆坐、
路 9:16 耶穌取五餅二魚、仰天祝謝、擘而予門徒、使陳於眾前、
路 9:17 皆食而飽、拾其餘屑、盛十二筐、○
<h2> 問門徒眾人以我為誰預言己將被殺至第三日復活
</h2>
路 9:18 耶穌獨處祈禱、門徒偕之、耶穌問曰、眾言我為誰、
路 9:19 對曰、有言施洗<u>約翰</u>、有言<u>以利亞</u>、有言古先知之一復活、
路 9:20 耶穌曰、爾曹言我為誰、<u>彼得</u>對曰、天主之基督、
路 9:21 耶穌嚴戒門徒、勿以此告人、
路 9:22 又曰、人子必多受苦、為長老與祭司諸長及經士所棄、且見殺、至第三日復活、
<h2> 欲從耶穌必須克己忍受苦難
</h2>
路 9:23 又謂眾曰、人欲從我、則當克己、日負其十字架而從我、
路 9:24 凡欲救其生命者、反喪之、為我而喪其生命者、反救之、
路 9:25 人盡得天下而自喪自亡、何益之有、
路 9:26 凡以我及我道為可恥、迨人子以己與父及聖天使之榮臨時、亦必以其人為可恥、
路 9:27 我誠告爾、立於此者、有人未死之先、必見天主之國、○
<h2> 耶穌登山變像
</h2>
路 9:28 言此後、約八日、耶穌攜<u>約翰</u>、<u>彼得</u>、<u>雅各</u>、登山祈禱、
路 9:29 祈禱時、容貌異常、其衣皎白有光、
路 9:30 倏有二人與之言、即<u>摩西</u>、<u>以利亞</u>、
路 9:31 在榮光中顯現、言耶穌將於<u>耶路撒冷</u>逝世之事、
路 9:32 <u>彼得</u>與同在者、倦而寢、既寤、則見耶穌之榮、又見二人同立、
路 9:33 二人將離耶穌時、<u>彼得</u>謂耶穌曰、師、我儕在此善矣、容我建三廬、一為爾、一為<u>摩西</u>、一為<u>以利亞</u>、蓋<u>彼得</u>不自知所言、
路 9:34 言時、有雲覆之、三門徒既入雲中、甚懼、
路 9:35 有聲自雲出曰、此我愛子、爾宜聽之、
路 9:36 發聲時、惟耶穌在、門徒緘默、斯時不以所見告人、○
<h2> 醫愈癲癇
</h2>
路 9:37 明日下山、眾迎耶穌、
路 9:38 中一人呼曰、求師顧我子、彼乃我獨生者、
路 9:39 有時為魔所憑、倏而呼、拘攣之、使之流涎、魔不易離之、離時則加以傷害、
路 9:40 曾求爾門徒逐之、而彼不能也、
路 9:41 耶穌曰、噫、悖逆不信之世歟、我偕爾忍爾至幾時乎、且攜爾子來此、
路 9:42 來時、魔傾仆之、拘攣之、耶穌斥邪魔、醫子、以予其父、
<h2> 再言己將被殺
</h2>
路 9:43 眾異天主大能、且奇耶穌所行諸事、時耶穌謂門徒曰、
路 9:44 人子將見賣於人手、爾當以此言藏諸耳、
路 9:45 門徒未達此言、蓋其意隱蔽不能悟、又不敢以此言問之、○
<h2> 訓門徒宜謙卑
</h2>
路 9:46 時門徒竊議、彼中孰為至大、
路 9:47 耶穌知其意念、乃以一孩提立於其側、
路 9:48 謂門徒曰、凡因我之名接斯孩提者、即接我、接我者、即接遣我者、爾中最小者、將為大也、
路 9:49 <u>約翰</u>曰、師、我儕見一人以爾名逐魔、遂禁之、因其不從我儕也、
路 9:50 耶穌曰、勿禁之、蓋凡不攻我者、即向我者也、○
路 9:51 耶穌升天之日將至、決意向<u>耶路撒冷</u>而行、
路 9:52 遣使先往、至<u>撒瑪利亞</u>之一村、欲為之預備 館舍、
路 9:53 鄉人不納、因其向<u>耶路撒冷</u>而行也、
路 9:54 門徒<u>雅各</u> <u>約翰</u>見此、曰、主、欲我命火自天降而滅之、如昔<u>以利亞</u>所行乎、
<h2> 責門徒心太嚴厲
</h2>
路 9:55 耶穌顧而責之曰、爾心如何、爾自不知、
路 9:56 蓋人子來、非為滅人命、乃為救人命也、遂往他村、○
<h2> 三人欲從耶穌耶穌答之各異
</h2>
路 9:57 行路時、有人謂耶穌曰、主、不論何往、我欲從爾、
路 9:58 耶穌曰、狐狸有穴、飛鳥有巢、惟人子無枕首之所、
路 9:59 又語一人曰、爾從我、對曰、主、容我先往葬父、
路 9:60 耶穌曰、任夫死者葬其死者、爾往傳天主國之道、
路 9:61 又一人曰、主、我從爾、但容我先別家人、
路 9:62 耶穌曰、手執犁而顧後者、不堪入天主之國、
路 10:1 <h2>遣七十人各處傳教</h2> 此後、主別立七十人、耦而遣之、先往己所欲至之諸邑諸處、
路 10:2 謂之曰、穡多工少、當求穡主遣工以斂其穡、
路 10:3 往哉、我遣爾似羔入狼群、
路 10:4 勿攜金囊、勿袋、勿履、途中勿問人安、
路 10:5 凡入人之家、當先云、願此家平安、
路 10:6 倘在此家有當得平安之人、爾所求之平安、則必臨之、不然、則歸爾矣、
路 10:7 居其家、則飲食隨其所有、蓋工得其值、宜也、勿由此家移至彼家、
路 10:8 無論入何邑、而人接爾、則食其陳於爾前者、
路 10:9 邑有病者、則醫之、且告眾曰、天主之國近爾矣、
路 10:10 無論入何邑、而人不接爾、則出於街曰、
路 10:11 爾邑之塵、沾於我者、對爾拂之、然仍當知天主國近爾矣、
路 10:12 我語爾、當彼日、<u>所多瑪</u>之刑、較斯邑之刑猶易受也、
路 10:13 禍哉爾<u>哥拉汛</u>乎、禍哉爾<u>伯賽大</u>乎、蓋在爾中所施之異能、若施於<u>推羅</u> <u>西頓</u>、彼早衣麻蒙灰、坐地而悔改矣、
路 10:14 然審判日、<u>推羅</u> <u>西頓</u>之刑較爾之刑猶易受也、
路 10:15 <u>加伯農</u>乎、爾曾得升至天、後必墮於地獄、
路 10:16 夫聽爾者、即聽我、拒爾者、即拒我、拒我者、即拒遣我者也、○
<h2> 七十人傳教歸耶穌勸其謙遜
</h2>
路 10:17 七十人喜而返、曰、主、因爾名、魔亦服我、
路 10:18 耶穌曰、我見<u>撒但</u>自天而隕、如電然、
路 10:19 我賜爾以能、可踐蛇蠍、可制敵之諸權、必無害爾者、
路 10:20 然勿以魔服爾為喜、乃以爾名錄於天為喜、
<h2> 讚美天父向智者藏其道向愚者顯其道
</h2>
路 10:21 當時耶穌心喜曰、父歟、天地之主、我頌讚爾、因爾以斯道隱於智者達者、而顯之於赤子、父歟、是也、因爾之意固如是也、
路 10:22 萬物由父賜我、父之外無人識子為誰、子及子所樂示者之外、無人識父為誰、
<h2> 稱門徒有福
</h2>
路 10:23 乃顧門徒、私謂之曰、見爾所見者、其目福矣、
路 10:24 我告爾、昔有多先知及君王、欲見爾所見而不得見、欲聞爾所聞而不得聞、○
<h2> 示教師何以得永生
</h2>
路 10:25 有教法師起而試之曰、師、我當何為、可得永生、
路 10:26 耶穌曰、律法所載為何、爾所讀如何、
路 10:27 對曰、當盡心盡性盡力盡意、愛主爾之天主、亦當愛鄰如己、
路 10:28 耶穌曰、爾所答是也、行此則生、
<h2> 設喻訓人宜以凡受苦者為友
</h2>
路 10:29 彼欲自表為義、謂耶穌曰、誰為我鄰、
路 10:30 耶穌曰、有人自<u>耶路撒冷</u>下<u>那利歌</u>、遇盜、褫其衣、且傷之幾死、棄之而去、
路 10:31 適有一祭司、由此路而下、見其人竟過之、
路 10:32 亦有一<u>利未</u>人至彼處、近前觀之亦過、
路 10:33 一<u>撒瑪利亞</u>人行路、至其地、見之則憐憫、
路 10:34 近前、以油與酒澆其傷處、裹之、乘以己畜、引至旅館、而顧恤之、
路 10:35 次日將行、取二第拿流予館人曰、且顧此人、費若不足、我返時必償爾、
路 10:36 此三人中、爾意孰為遇盜者之鄰乎、
路 10:37 曰、矜恤之者是也、耶穌曰、爾往效此而行、○
<h2> 激勵<u>瑪他</u>稱讚<u>瑪利亞</u>
</h2>
路 10:38 眾行時、耶穌入一村、有婦名<u>瑪他</u>、迎接於其家、
路 10:39 婦有妹名<u>瑪利亞</u>、坐耶穌足下聽其言、
路 10:40 <u>瑪他</u>為供事多而心紛、就耶穌曰、我妹遺我一人供事、主不以為意乎、請命彼助我、
路 10:41 耶穌曰、<u>瑪他</u>、<u>瑪他</u>、爾因事多、思慮煩擾、
路 10:42 但所需者惟一、<u>瑪利亞</u>已擇不可奪之善業 業原文作分矣、
路 11:1 <h2>教門徒祈禱</h2> 耶穌在一處祈禱、既畢、有一門徒曰、主教我儕祈禱、猶<u>約翰</u>之教其門徒、
路 11:2 耶穌曰、爾祈禱時、當曰、在天吾父、願爾名聖、爾國臨格、爾旨得成、在地如在天焉、
路 11:3 所需之糧、日日賜我、
路 11:4 免我之罪、蓋我亦免凡負我者、勿使我遇試、惟拯我於惡、 或作惟拯我於惡者○
<h2> 祈禱宜有恆心
</h2>
路 11:5 又謂之曰、爾中孰有友、夜半往就之、曰、我友、請借我三餅、
路 11:6 蓋我有友、自道中來、我無以供之、
路 11:7 彼在內應曰、勿煩我、門已閉、兒曹與我偃臥在床、不能起以予爾、
路 11:8 我告爾、縱不以友故、起而予之、然以其求之迫切、必起而予之、應其所需、
<h2> 求則得之
</h2>
路 11:9 我又告爾、求則予爾、尋則遇之、叩門則為爾啟之、
路 11:10 蓋凡求者必得、尋者必遇、叩門者必為之啟、
路 11:11 爾中為父者、孰有子求餅而予之石乎、求魚而予之蛇以代魚乎、
路 11:12 抑求卵而予以蠍乎、
路 11:13 爾曹雖不善、尚知以善物予子、何況天主、不更以聖神予求之者乎、○
<h2> 逐魔使瘖者能言
</h2>
路 11:14 一日、耶穌逐瘖魔、魔出、瘖者能言、眾奇之、
<h2> 法利賽人毀耶穌耶穌駁之
</h2>
路 11:15 中有數人曰、彼逐魔、無非賴魔王<u>別西卜</u>耳、
路 11:16 又有試之者、求示以自天之異跡、
路 11:17 耶穌知其意、謂之曰、凡國自相分爭、必荒墟、凡家自相分爭、必傾敗、
路 11:18 若<u>撒但</u>自相分爭、其國何以立乎、爾乃言我藉<u>別西卜</u>以逐魔、
路 11:19 使我藉<u>別西卜</u>逐魔、則爾之子弟、藉誰以逐魔乎、故彼將議爾矣、
路 11:20 若我藉天主大能 大能原文作指逐魔、則天主國臨爾矣、
路 11:21 夫勇士執器械而守其家、則其所有者安固、
路 11:22 若有更勇者至而勝之、則奪其所恃之器械、而分其貲、
路 11:23 凡不與我偕者則攻我、不與我斂者則散也、○
路 11:24 邪魔離人、游行旱地、求安而不得、乃曰、不如我仍歸所出之室、
路 11:25 既至、則見其室掃除修飾、
路 11:26 遂往、又攜七魔惡於己者、偕入而居之、其人之後患、較前尤甚、○
<h2> 遵守天主之言者乃為有福
</h2>
路 11:27 耶穌言時、眾中一婦、揚聲曰、孕爾之胎、哺爾之乳、福矣、
路 11:28 耶穌曰、未若聽天主道而守之者為有福、○
路 11:29 眾集之時、耶穌曰、此乃惡世代、而求異跡、先知<u>約拿</u>異跡外、不以異跡示之、
<h2> 耶穌責世人奸惡
</h2>
路 11:30 昔<u>約拿</u>為<u>尼尼微</u>人成為異跡、人子亦將為此世代成為異跡、
路 11:31 南方女王、當審判時、將起而罪此世之人、因彼自地極而來、欲聽<u>所羅門</u>之哲言、而在此有大於<u>所羅門</u>者、
路 11:32 <u>尼尼微</u>人、當審判時、將起而罪此世代、因<u>尼尼微</u>人聽<u>約拿</u>所勸而悔改、而在此有大於<u>約拿</u>者、○
<h2> 心乃一身之目宜明不宜暗
</h2>
路 11:33 未有燃燈而置隱處或斗下者、必置於燈臺上、俾入室者觀其光也、
路 11:34 目乃身之燈、故爾目若瞭、則爾全身皆光、爾目若眊、則爾全身皆暗、
路 11:35 慎之哉、勿使爾內之光為暗、
路 11:36 若爾全身有光、無一毫之暗、則其光純全、似燈光焰照爾、○
<h2> 耶穌責法利賽人之偽善
</h2>
路 11:37 言時、有法利賽人請耶穌共食、耶穌入而席坐、
路 11:38 法利賽人見耶穌不盥手而食、則異之、
路 11:39 主謂之曰、今爾法利賽人潔杯盤之外、惟爾內充滿刼奪、及諸惡、
路 11:40 愚者乎、造其外者、非亦造其內乎、
路 11:41 惟盡力施濟、 或作取盛於杯盤者以施於人則於爾無不潔矣、
路 11:42 禍哉爾曹法利賽人乎、因爾以薄荷、茴香、及諸菜蔬、十輸其一、而行義與愛天主、則輕視之、爾所當行者此也、而彼亦不可遺、
路 11:43 禍哉爾曹法利賽人乎、因爾喜於會堂坐首座、市上喜人問爾安、
<h2> 又責經士與教法師
</h2>
路 11:44 禍哉爾偽善之經士法利賽人乎、因爾似隱沒之墓、履其上者不知也、
路 11:45 有一教法師謂耶穌曰、師、爾言此、亦辱我儕、
路 11:46 耶穌曰、禍哉爾教法師乎、因爾以難負之任、使人負之、而己則一指不按於上、
路 11:47 禍哉爾曹、因爾祖所殺之先知、爾建其墓、
路 11:48 如是爾祖所為、爾自證之、且喜之、蓋爾祖殺先知、爾則建其墓、
路 11:49 是以天主之智曾言曰、我將遣先知及使徒就彼、有為其所殺、有為其所窘逐、
路 11:50 致創世以來、流先知之血、悉將討於此代、
路 11:51 即自<u>亞伯</u>之血、至被殺於祭臺及殿間<u>撒迦利亞</u>之血、我誠告爾、此血皆必討於此代、
路 11:52 禍哉爾教法師乎、因爾奪知識之鑰、爾自不進、有欲進者、爾則阻之、
路 11:53 耶穌以此言語經士及法利賽人、彼眾深憾之、多端駁詰、
路 11:54 且窺伺焉、欲就其口所言者而訟之、
路 12:1 <h2>訓門徒謹防偽善</h2> 時數萬人會集、自相擁擠、耶穌先謂門徒曰、當謹防法利賽人之酵、即偽善也、
路 12:2 蓋未有掩藏之事而不顯露、未有隱蔽之事而不為人知、
路 12:3 是以凡爾言於暗中者、必聞於光中、附耳語於密室者、必宣於屋上、
<h2> 不宜畏世人宜獨畏天主
</h2>
路 12:4 我友乎、我告爾、彼殺身後別無所能為者、勿懼之、
路 12:5 我示爾所當懼者、當懼殺後、又有權投人於磯很拿者、我誠告爾、此當懼也、
路 12:6 五雀非二分銀售乎、然在天主前、一雀亦不忘也、
路 12:7 即爾首之髮、亦已見數、故勿懼、爾貴於多雀、
路 12:8 我告爾、凡認我於人前者、人子亦將認彼於天主使者前、
路 12:9 不認我於人前者、我亦不認彼於天主使者前、
路 12:10 以言攻人子者、其人可赦、惟褻瀆聖神者、其人不可赦、
路 12:11 人曳爾至會堂及執政秉權者前、勿慮將如何伸訴、何以伸訴、何以言、
路 12:12 因其時聖神必教爾以所當言也、○
<h2> 勿生貪心
</h2>
路 12:13 眾中有一人謂耶穌曰、師、命我兄與我分遺產、
路 12:14 耶穌曰、人乎、誰任我於爾曹中為聽訟析產者、
路 12:15 遂謂眾曰、慎哉、勿貪婪、蓋人之生命、不在家貲豐裕、
路 12:16 遂設喻曰、有一富人、其田所產甚豐、
路 12:17 心中自念曰、我之物產、無處可藏、將若何而行、
路 12:18 又曰、我必如此行、毀我倉廩、別建其大者、以藏我百穀及所有、
路 12:19 後將自謂我心 心原文作靈曰、我心 心原文作靈歟、今有多物、為多年之用、可安然飲食歡樂、
路 12:20 惟天主謂之曰、愚者乎、今夜將索爾靈、則所備者歸於誰、
路 12:21 凡為己積財、而在天主前不富者、亦如是、
<h2> 勿慮衣食
</h2>
路 12:22 乃謂門徒曰、我告爾、勿為生命慮何以食、勿為身體慮何以衣、
路 12:23 生命貴於糧、身體貴於衣、
路 12:24 試思烏鴉不稼不穡、無倉無庫、而天主養之、爾較禽鳥不愈貴乎、
路 12:25 爾中孰能以思慮延命一刻乎、
路 12:26 至微者爾尚不能、何思慮其餘乎、
路 12:27 試思百合花、如何而長、不紡不織、我告爾、即<u>所羅門</u>極榮華之時、其服飾不及此花之一、
路 12:28 且夫野草、今日尚存、明日投爐、天主衣被之若此、況爾曹小信者乎、
路 12:29 是以勿求何以食、何以飲、亦勿思慮、
路 12:30 蓋此皆異邦人所求、爾需此、爾父已知之、
<h2> 宜專求天主國
</h2>
路 12:31 爾惟求天主國、則此諸物必加諸爾、
路 12:32 二三子勿懼、爾父喜悅以國賜爾、
<h2> 宜賙濟貧窮
</h2>
路 12:33 當售爾所有以施濟、為己備常新之囊、及不匱之財在天、即盜不至、蠹不壞之處、
路 12:34 蓋爾財所在、爾心亦在焉、
<h2> 宜警醒如忠僕候主人
</h2>
路 12:35 爾腰宜束、爾燈宜燃、
路 12:36 爾當如人候其主人自婚筵歸、至而叩門、即為之啟、
路 12:37 主人至、見僕警醒、其僕福矣、我誠告爾、主人必自束其帶、使僕席坐、前而供事之、
路 12:38 或二更至、或三更至、見僕如是、其僕福矣、
路 12:39 若家主知盜何時至、則必警醒、不致穴其室、此爾所知、
路 12:40 故當預備、因爾不意之時、人子至矣、
路 12:41 <u>彼得</u>曰、主設此喻、為我儕乎、抑為眾人乎、
路 12:42 主曰、孰是忠心家宰、主人任之督其家人、按時予糧、
路 12:43 主人來時、見僕如是行、其僕福矣、
<h2> 以惡僕受罰警戒門徒
</h2>
路 12:44 我誠告爾、主人將任之以督其所有、
路 12:45 倘其僕心內云、我主人來必遲、遂撲僕婢、飲食且醉、
路 12:46 乃於不意之日、不知之時、其僕之主人至、加以嚴刑、置之與不信者同科、
路 12:47 僕知主人之意、而不設備、不順其意者、見撲必多、
路 12:48 不知而作當撲之事、見撲必少、蓋凡人多予之、必向之多求、多託之、必向之多索、
<h2> 預言門徒將受逼迫
</h2>
路 12:49 我來、以火投地、深願火之已燃、
路 12:50 我有當受之洗、洗未成、如何不痛切乎、
路 12:51 爾以為我來使世和平、我告爾、非也、乃使人分爭、
路 12:52 今而後一家五人將分爭、三攻二、二攻三、
路 12:53 父攻子、子攻父、母攻女、女攻母、姑攻媳、媳攻姑、○
<h2> 人當乘時悔改
</h2>
路 12:54 遂謂眾曰、見雲西起、爾言將雨、果有之、
路 12:55 見風南吹、爾言將暑、亦有之、
路 12:56 偽善者、爾知別天地之氣色、何不能別此時乎、
<h2> 以爭訟為喻
</h2>
路 12:57 爾何不自審所宜乎、
路 12:58 爾偕訟爾者往見有司、尚於途間、當盡力求釋、恐彼曳爾於士師、士師付爾於吏、吏下爾於獄、
路 12:59 我告爾、毫釐未償、斷不能出於彼、
路 13:1 <h2>聞人遭難宜自悔改</h2> 時有數人來告耶穌、謂<u>彼拉多</u>殺 獻祭之<u>迦利利</u>人、以其血雜於其所獻之犧牲、
路 13:2 耶穌曰、爾意此<u>迦利利</u>人、較眾<u>迦利利</u>人更為有罪、故受此害乎、非也、
路 13:3 我告爾、爾曹不悔改、亦必皆亡、
路 13:4 又昔<u>西羅亞</u>樓傾、壓斃十八人、爾意斯人、較凡居<u>耶路撒冷</u>者、更為有罪乎、
路 13:5 非也、我告爾、爾曹不悔改、亦必皆亡、
<h2> 以無花果樹為喻
</h2>
路 13:6 乃設喻曰、一人有無花果樹、植於葡萄園、至而求果不得、
路 13:7 語園丁曰、我三年來求果於此無花果樹、不得、不如伐之、何為任其佔此土乎、
路 13:8 對曰、主、今歲姑容之、待我周掘壅糞、
路 13:9 或可結果、否則明年伐之、○
<h2> 醫愈傴僂之婦
</h2>
路 13:10 遇安息日、耶穌在一會堂教誨、
路 13:11 有婦為魔所憑十八年、傴僂不能伸、
路 13:12 耶穌見婦、呼之曰、婦、爾得釋於此病矣、
路 13:13 遂以手按之、婦即伸、頌讚天主、
<h2> 有人不悅耶穌安息日醫病耶穌責之
</h2>
路 13:14 司會堂者、見耶穌於安息日醫病、不悅、謂眾曰、工作自有六日、於此可來求醫、不必於安息日、
路 13:15 主曰、偽善者乎、爾曹於安息日、孰不解牛驢於槽、牽以飲之乎、
路 13:16 況此婦為<u>亞伯拉罕</u>之裔、<u>撒但</u>繫之已十八年、不當於安息日解其結乎、
路 13:17 耶穌言此、諸敵愧恥、眾見其所行榮光之事、甚喜、○
<h2> 以芥種為喻
</h2>
路 13:18 耶穌又曰、天主之國何所似、我將何以譬之、
路 13:19 有如一粒芥種、人取而種於園、長大如樹、飛鳥棲於其枝、
<h2> 以酵為喻
</h2>
路 13:20 又曰、我將何以譬天主之國、
路 13:21 有如酵、婦取而納於三斗麵中、致全團發酵、○
<h2> 勉人進窄門
</h2>
路 13:22 耶穌經諸城諸鄉教誨、向<u>耶路撒冷</u>而行、
路 13:23 或問之曰、主、得救者其寡乎、
路 13:24 耶穌曰、當竭力爭進窄門、我告爾、將有多人、求進而不得進、
路 13:25 家主起而閉門後、爾曹立於外、叩門曰、主歟、主歟、為我啟之、彼將應曰、我不識爾自何而來、
路 13:26 時爾將曰、我儕曾於爾前飲食、爾亦曾於我之街衢教誨、
路 13:27 彼將曰、我告爾、我不識爾自何來、爾眾為惡者、皆離我去、
路 13:28 時爾見<u>亞伯拉罕</u>、<u>以撒</u>、<u>雅各</u>、與諸先知於天主之國、惟爾被逐於外、在彼必有哀哭切齒矣、
路 13:29 自東自西、自南自北、將有人至、席坐於天主之國、
路 13:30 有後者將為先、先者將為後、○
<h2> 預言<u>耶路撒冷</u>毀滅
</h2>
路 13:31 當日法利賽數人就之曰、爾出而離此、因<u>希律</u>欲殺爾、
路 13:32 耶穌曰、爾往告彼狐狸云、今日明日、我逐魔施醫、至第三日、我事畢矣、
路 13:33 雖然、今日明日後日、我當行矣、因先知必不亡於<u>耶路撒冷</u>外、
路 13:34 <u>耶路撒冷</u>乎、<u>耶路撒冷</u>乎、常殺先知、石擊奉遣就爾者、我屢欲集爾赤子、似母鷄集雛於翼下、惟爾不欲、
路 13:35 爾室將荒墟矣、我告爾、爾不復見我、待時至、爾云、奉主名而來者、當稱頌、
路 14:1 <h2>安息日醫愈患蠱者</h2> 一安息日、耶穌入一法利賽長之家食焉、眾窺伺之、
路 14:2 當其前有患蠱脹者、
路 14:3 耶穌謂教法師及法利賽人曰、安息日醫病可否、
路 14:4 眾默然、耶穌將其人醫愈、而遣之去、
路 14:5 謂眾曰、爾中孰有牛驢於安息日陷阱、不即援之出乎、
路 14:6 眾無言以對、○
<h2> 藉赴筵訓人謙卑
</h2>
路 14:7 耶穌見所請之客、自擇首位、遂設喻曰、
路 14:8 人請爾赴婚筵、勿坐首位、恐有尊於爾者見請、
路 14:9 則請爾與彼者、來謂爾曰、讓位與此人、爾必慚而趨末位、
路 14:10 爾被請之時、往坐末位、則請爾者、來謂爾曰、友、上坐、則爾在同席者前有榮矣、
路 14:11 因自高者將降為卑、自卑者將升為高也、○
<h2> 宜請貧窮者赴筵
</h2>
路 14:12 又謂請之者曰、爾設午餐、或晚餐、勿請朋友、兄弟、親戚、富鄰、恐彼亦請爾、而爾受其報、
路 14:13 惟爾設饌、當請貧乏、殘廢、跛者、瞽者、
路 14:14 則爾福矣、蓋彼不能報爾、而至義人復活時、爾必得報、○
<h2> 以設筵延客為喻
</h2>
路 14:15 同席之一人聞此言、謂耶穌曰、在天主國食者福矣、
路 14:16 耶穌設喻曰、或設大筵、所請甚多、
路 14:17 宴時、遣僕告被請者曰、來、百物備矣、
路 14:18 眾辭如出一心、其一人曰、我適購田、欲往視之、請辭、
路 14:19 又一人曰、我適購牛五耦、欲往視之、請辭、
路 14:20 又一人曰、我方娶妻、故不得來、
路 14:21 僕歸、以此諸言告主人、主人怒、命僕曰、速往邑之衢巷、引諸貧乏、殘廢、瞽者、跛者來、
路 14:22 僕曰、主人、如爾命已行、尚有餘座、
路 14:23 主人語僕曰、出往道途及藩籬間、遇人則強之入、俾滿我室、
路 14:24 我語爾、先所請者、無一人得嘗我筵焉、○
<h2> 欲從耶穌必須克己負十字架
</h2>
路 14:25 有群眾與耶穌同行、耶穌顧之曰、
路 14:26 人就我、若不愛我、勝於愛其父母、妻子、兄弟、姊妹、與己之生命、不得為我徒、
路 14:27 不負其十字架而從我者、亦不得為我徒、
<h2> 宜先預計能否
</h2>
路 14:28 爾曹孰有建樓、不先坐計其貲、果足以竣事否乎、
路 14:29 恐置基而不能成、見者皆哂之曰、
路 14:30 此人作於始、乃不能成於終、
路 14:31 或有王出、與他王會戰、豈不先坐而運籌、能以一萬卒、敵以二萬卒來攻者乎、
路 14:32 否則彼尚遠、遣使求和、
路 14:33 如是凡爾曹不盡舍所有者、不得為我徒、○
<h2> 以鹽失味譬無用之門徒
</h2>
路 14:34 夫鹽美矣、若鹽失其鹹、
路 14:35 將何以復之、不宜於田、不宜於糞、惟棄之於外、凡有耳能聽者、當聽焉、
路 15:1 <h2>耶穌接待罪人法利賽議之</h2> 眾稅吏與罪人就耶穌、欲聽其訓、
路 15:2 法利賽人及經士非議耶穌曰、彼納罪人、與之共食焉、
<h2> 耶穌以亡羊為喻
</h2>
路 15:3 耶穌設喻謂之曰、
路 15:4 爾中孰有百羊而亡其一、不姑舍九十九羊於野、而追其亡者至於得乎、
路 15:5 得之則喜、負於肩、
路 15:6 歸家、集其友與鄰謂之曰、爾與我同樂、以亡羊已得矣、
路 15:7 我告爾有一罪人悔改、則在天亦為之喜、較為九十九不須悔改之義人、喜尤大也、
<h2> 以失錢為喻
</h2>
路 15:8 或婦有金錢十、失其一、豈不燃燈掃室、勤求至於得乎、
路 15:9 得之、則集友與鄰謂之曰、爾與我同樂、以所失之金錢已得矣、
路 15:10 我告爾、有一罪人悔改、則在天主使者前、亦為之喜、○
<h2> 以敗子為喻
</h2>
路 15:11 又曰、或有二子、
路 15:12 季子語父曰、請父以我所當得之業予我、父遂以產分其二子、
路 15:13 不多日、季子盡收所有、往遠地、在彼無度、浪費其業、
路 15:14 耗盡一切、其地又遇大饑、始覺窮乏缺食、
路 15:15 遂往投其地一民家、遣之於田牧豕、
路 15:16 欲以豕所食之荳莢充腹、而無人予之、
路 15:17 既而省悟曰、我父傭人甚多、其糧有餘、而我餓死乎、
路 15:18 我必起而歸我父、向之曰、父、我獲罪於天、亦獲罪於爾、
路 15:19 不堪復稱為爾子、請視我如爾傭人之一、
路 15:20 於是起往歸父家、相去尚遠、其父見而憫之、趨前、抱其頸而接吻、
路 15:21 子向父曰、父、我獲罪於天、亦獲罪於爾、不堪復稱為爾子、
路 15:22 父命諸僕曰、取至美之服衣之、施環於指、納履於足、
路 15:23 牽肥犢宰之、我儕可食而樂、
路 15:24 因我此子、死而復生、失而又得也、遂與眾同樂、
路 15:25 時長子在田、歸、將及家、聞樂與跳舞聲、
路 15:26 招一僕問其故、
路 15:27 僕曰、爾弟歸、爾父已宰肥犢、為其無恙而復得也、
路 15:28 長子怒、不欲入、父出勸之、
路 15:29 長子對父曰、我事父多年、未嘗違命、父未以羔賜我、俾我與友同樂、
路 15:30 惟此子宿娼狎妓、盡耗父業、既至、則為之宰肥犢也、
路 15:31 父曰、吾子、爾常偕我、我所有者、皆為爾有、
路 15:32 惟爾弟、死而復生、失而復得、我儕當欣喜歡樂、
路 16:1 <h2>以司事者為喻</h2> 耶穌又謂門徒曰、某富人有一司事者、或以其耗費主人之業、訴於主人、
路 16:2 主人乃呼之曰、我聞人訴爾如此、何也、可出會計簿藉、爾不得仍為司事者、
路 16:3 司事者心內云、主人奪我司事之職、將如何、鋤田則無力、乞食則可恥、
路 16:4 我知所為矣、至奪我職後、必有人接我於其家、
路 16:5 於是凡負主人債者、一一呼之來、問先至者曰、爾負我主人幾何、
路 16:6 答曰、油一百巴多、 一巴多約六十斤曰、取券、速坐、書五十、
路 16:7 又問一人曰、爾負幾何、曰、麥一百歌魯、 一歌魯約六十斗曰、取券書八十、
路 16:8 主人乃譽此不義之司事者、因其所行者巧也、蓋此世之子、為世事而謀、較光明之子尤巧、
路 16:9 我告爾、以不義之財結友、至爾匱時、彼亦接爾於永宅矣、
路 16:10 於小者忠、於大者亦忠、於小者不義、於大者亦不義、
路 16:11 若爾於不義之財不忠、誰以真財託爾、
路 16:12 若爾於屬他人者不忠、誰以屬己者予爾、
路 16:13 一人不能事二主、或惡此愛彼、或重此輕彼、爾不能事天主、亦事瑪門、 瑪門即財利之義
<h2> 言法利賽人以假善欺人為天主所惡
</h2>
路 16:14 法利賽人好利、聞斯言哂之、
路 16:15 耶穌謂之曰、爾在人前、自稱為義、但天主知爾之心、蓋人所崇者、天主所惡也、
路 16:16 律法及先知、至<u>約翰</u>為止、自是天主國福音傳布、人人勉力以進之、
路 16:17 天地之廢、較律法一畫之廢猶易也、○
路 16:18 凡出妻而他娶者、則犯姦淫、凡娶人所出之婦者、亦犯姦淫、○
<h2> 以乞丐得救富者遭刑為喻
</h2>
路 16:19 有一富人、衣紫袍及枲衣、日日奢華宴樂、
路 16:20 亦有一貧者、名<u>拉撒路</u>、遍體生瘡、被人置於富人之門、
路 16:21 欲得富人案下之遺屑、以果其腹、犬來舐其瘡、
路 16:22 貧者死、天使扶之、置於<u>亞伯拉罕</u>之懷、富人亦死而葬、
路 16:23 在哈底 哈底有譯陰間有譯地獄痛苦之中、舉目遙見<u>亞伯拉罕</u>、又見<u>拉撒路</u>在其懷中、
路 16:24 乃呼曰、我祖<u>亞伯拉罕</u>、矜恤我、遣<u>拉撒路</u>以指尖蘸水涼我舌、因我在此火燄中苦甚、
路 16:25 <u>亞伯拉罕</u>曰、我子、當憶爾生前已受諸福、<u>拉撒路</u>已受諸苦、今彼得慰、而爾受苦、
路 16:26 不第此也、爾我之間、限一巨壑、欲由此過爾處不能、由彼過我處亦不能、
路 16:27 曰、若是、則求祖遣<u>拉撒路</u>往我父家、
路 16:28 因我有兄弟五人、使<u>拉撒路</u>警戒之、免其亦來此痛苦之處、
路 16:29 <u>亞伯拉罕</u>曰、彼有<u>摩西</u>及諸先知可聽之、
路 16:30 對曰、我祖<u>亞伯拉罕</u>、不然也、若有由死復活者就之、彼必悔改、
路 16:31 <u>亞伯拉罕</u>曰、不聽<u>摩西</u>及先知、縱有由死復活者、彼亦不信、
路 17:1 <h2>毋陷人於罪</h2> 耶穌謂門徒曰、陷人於罪之事、必不能無、而陷人於罪者、禍矣、
路 17:2 與其使此小子之一陷於罪、寧以巨磨石繫其頸而投於海、
<h2> 宜彼此相恕
</h2>
路 17:3 爾當自慎、若兄弟得罪爾、爾則責之、悔則恕之、
路 17:4 倘一日得罪爾七次、又一日七次就爾曰、我悔矣、爾必恕之、○
<h2> 有信則無不能行
</h2>
路 17:5 使徒謂主曰、求主使我儕之信加篤、
路 17:6 主曰、若爾有信如芥種、即命此桑、拔根而植於海、亦必聽爾、
路 17:7 爾中孰有僕、或耕或牧、自田而歸、遂命之曰、來席坐乎、
路 17:8 豈不曰、備我餐、束帶事我、待我飲食畢、爾始可飲食乎、
路 17:9 僕奉命而行、主其謝之乎、我意否也、
<h2> 門徒當自視為無用之僕
</h2>
路 17:10 如此、爾曹盡行所命爾之事、亦當曰、我乃無益之僕、行所當行已耳、○
<h2> 醫愈癩者十人
</h2>
路 17:11 耶穌往<u>耶路撒冷</u>、經<u>撒瑪利亞</u>及<u>迦利利</u>、
路 17:12 入一村、遇癩者十人、遠立、
路 17:13 揚聲曰、耶穌吾師、矜恤我、
路 17:14 耶穌視之曰、爾往見祭司、使彼驗爾身、往時即潔矣、
路 17:15 其中一人、見己已愈、即返、大聲讚美天主、
路 17:16 俯伏於耶穌足下稱謝、彼乃<u>撒瑪利亞</u>人也、
路 17:17 耶穌曰、得潔者非十人乎、其九安在、
路 17:18 此異族人外、何未見一人返而歸榮天主者乎、
路 17:19 遂語其人曰、起而歸、爾之信愈爾、○
<h2> 天主國即在人心
</h2>
路 17:20 法利賽人問耶穌曰、天主國何時而臨、耶穌曰、天主國不顯然而臨、
路 17:21 並無人謂在此在彼、因天主國即在爾心、 爾心或作爾中
<h2> 世人不知不覺人子忽然降臨
</h2>
路 17:22 又謂門徒曰、時將至、爾欲見人子之一日、而不得見、
路 17:23 人告爾在此、在彼、勿往、勿從、
路 17:24 蓋如電在天、閃於此而光於彼、人子臨日亦如是、
路 17:25 但必先受多苦、為斯世所棄、
路 17:26 人子臨時、正如<u>挪亞</u>時、
路 17:27 人皆飲食嫁娶、迨<u>挪亞</u>入方舟日、洪水至、盡滅其眾、
路 17:28 又如<u>羅得</u>時、人皆飲食、貿易、栽種、建造、
路 17:29 迨<u>羅得</u>出<u>所多瑪</u>之日、自天雨火與硫盡滅其眾、
路 17:30 人子顯日亦如是、
路 17:31 當日人在屋上、其具在室、勿下取之、人在田間、亦勿歸、
路 17:32 當憶<u>羅得</u>之妻、
路 17:33 凡欲救生命者、反喪之、喪之者、反全之、
路 17:34 我告爾、是夜二人同榻、一見取、一見遺、
路 17:35 二婦同磨、一見取、一見遺、
路 17:36 二人在田、一見取、一見遺、
路 17:37 眾謂之曰、主何處有此、曰、屍在何處、鵰鷹集焉、
路 18:1 <h2>勉人祈禱勿懈以嫠婦求官伸冤為喻</h2> 耶穌又設喻、謂人當恆祈禱而不倦、
路 18:2 曰、某邑有一士師、不畏天主、不禮世人、
路 18:3 其邑有一嫠婦、入見之曰、有仇我者、請伸我冤、
路 18:4 士師久不允、後自思曰、我雖不畏天主、不禮世人、
路 18:5 但此嫠婦屢煩我、必伸其冤、免其恆至擾我、
路 18:6 主曰、爾聽此不義之士師所言、
路 18:7 天主之選民、晝夜籲禱天主、其應允或遲、豈不終伸其冤乎、
路 18:8 我告爾、必速伸其冤矣、但人子臨時、豈見世有信德乎、○
<h2> 以法利賽人祈禱稅吏祈禱為喻
</h2>
路 18:9 有自視為義而藐視他人者、耶穌設喻謂之曰、
路 18:10 二人登聖殿祈禱、一法利賽人、一稅吏、
路 18:11 法利賽人獨立祈禱曰、感謝天主、我不似他人、強索、不義、姦淫、亦不似此稅吏、
路 18:12 我七日禁食二日、以凡所得者、十輸其一、
路 18:13 稅吏遠立、不敢舉目仰天、搥胸曰、天主、矜憐我罪人、
路 18:14 我告爾、得稱義而歸者、此也、非彼也、蓋凡自高者必降為卑、自卑者將升為高、○
<h2> 為幼孩祝福
</h2>
路 18:15 有人攜孩提就耶穌、欲耶穌手按之、門徒見而責之、
路 18:16 耶穌呼之來、曰、容孩提就我、勿禁、蓋有天主國者、正如是人也、
路 18:17 我誠告爾、凡欲承受天主國、不似孩提者、不得入也、○
<h2> 紳宦欲從耶穌為財所阻
</h2>
路 18:18 有一紳宦問耶穌曰、善哉師也、我當何為以得永生、
路 18:19 耶穌曰、何稱我以善、天主而外、無一善者、
路 18:20 夫諸誡、爾所識也、勿姦淫、勿偷盜、勿妄證、敬爾父母、
路 18:21 對曰、此諸誡、我自幼皆守之、
路 18:22 耶穌聞之曰、爾猶缺一、悉鬻所有以濟貧、則必有財於天、且來從我、
路 18:23 其人聞此憂甚、因巨富故也、
<h2> 有財者難入天國
</h2>
路 18:24 耶穌見其憂甚、曰、有財者進天主國、難矣哉、
路 18:25 駝穿針孔、較富者入天主國猶易也、
路 18:26 聞者曰、然則誰能得救乎、
路 18:27 耶穌曰、在人所不能者、在天主則能也、
<h2> 人為天主國離棄一切所有必獲永生
</h2>
路 18:28 <u>彼得</u>曰、我儕已舍一切以從爾、
路 18:29 耶穌曰、我誠告爾、人為天主國、離屋宇父母兄弟妻子、
路 18:30 未有在今世不得多倍、來世不得永生者也、○
<h2> 又言己將被殺至第三日復活
</h2>
路 18:31 耶穌攜十二門徒、謂之曰、我儕上<u>耶路撒冷</u>、凡先知所載指人子之言、皆必應也、
路 18:32 因將被解於異邦人、戲玩之、凌辱之、唾之、
路 18:33 鞭撲而殺之、至第三日必復活、
路 18:34 門徒無所悟、因斯語隱秘、故不知所言何也、○
<h2> 使瞽者得見( [ 18:35 ] 編註：原影像本標題在第41節節前)
</h2>
路 18:35 近<u>耶利歌</u>時、有瞽者、坐乞道旁、
路 18:36 聞眾經過、問其故、
路 18:37 人告之曰、<u>拿撒勒</u>耶穌過也、
路 18:38 瞽者呼曰、<u>大衛</u>之裔耶穌、矜恤我、
路 18:39 前行者斥之使緘默、彼益呼曰、<u>大衛</u>之裔耶穌、矜恤我、
路 18:40 耶穌止、命攜之來、既近、耶穌問之曰、
路 18:41 爾欲我為爾何為、瞽者曰、我欲得見、
路 18:42 耶穌曰、可得見、爾之信愈爾、
路 18:43 瞽者即得見、從耶穌、且歸榮天主、眾見之、亦讚美天主、
路 19:1 耶穌入<u>耶利歌</u>、經行時、
路 19:2 有名<u>撒該</u>者、為稅吏之長而富、
路 19:3 欲見耶穌為何如人、以人眾不得見、蓋其身短也、
路 19:4 遂趨前、升桑樹、欲見之、因耶穌必過此也、
<h2> 稅吏<u>撒該</u>接待耶穌
</h2>
路 19:5 耶穌至其處、仰視之曰、<u>撒該</u>速下、今日我必寓於爾家、
路 19:6 <u>撒該</u>遂急下、喜迎之、
路 19:7 眾見此不悅、曰、彼往宿罪人之家矣、
路 19:8 <u>撒該</u>起、謂主曰、主歟、我以所有之半濟貧、若曾訛詐人、則四倍償之、
路 19:9 耶穌曰、今日此家得救、因其亦為<u>亞伯拉罕</u>之裔、
路 19:10 蓋人子來、為尋救失亡之人也、○
<h2> 以世子託銀與十僕為喻
</h2>
路 19:11 眾聞此言、又見其已近<u>耶路撒冷</u>、意天主國、將即顯現、故耶穌設喻曰、
路 19:12 有世子往遠地、欲得國而歸、
路 19:13 遂召十僕、共予銀十彌拿、 一彌拿約五十兩下同謂之曰、爾以此貿易、以待我歸、
路 19:14 其國民憾之、遣使隨其後、訴曰、我儕不欲斯人君我也、
路 19:15 世子得國而返、命呼予銀之僕來、欲知各獲利幾何、
路 19:16 其一至曰、主人一彌拿、已獲十彌拿、
路 19:17 主人曰、俞、善哉僕也、爾於小者既忠、可宰十邑、
路 19:18 其次至曰、主人一彌拿、已獲五彌拿、
路 19:19 主人曰、爾亦可宰五邑、
路 19:20 又其次至曰、主人一彌拿在此、我以巾包而藏之、
路 19:21 蓋我畏爾、以爾為人甚嚴、未置者取之、未播者穫之、
路 19:22 主人曰、惡哉僕也、我即以爾言判爾、爾既知我乃嚴人、未置者取之、未播者穫之、
路 19:23 何不以我銀置諸兌錢者、迨我來時、可並其利而取之、
路 19:24 遂命侍立者曰、奪其一彌拿、予有十彌拿者、
路 19:25 眾曰、主人歟、彼已有十彌拿矣、
路 19:26 曰、我誠告爾、凡有者將予之、無有者、並其所有、亦必奪之、
路 19:27 至於我敵、不欲我君之者、可曳之來、誅於我前、○
路 19:28 耶穌言竟、前行、上<u>耶路撒冷</u>、
路 19:29 既近<u>伯法基</u>及<u>伯他尼</u>、在 在或作近油果山、乃遣二門徒曰、
路 19:30 爾往前村、既入、必見一小驢縶焉、從未有人乘之者、解而牽之來、
路 19:31 倘有人問解驢何為、可應之曰、主需之、
<h2> 耶穌乘驢入<u>耶路撒冷</u>
</h2>
路 19:32 奉遣者往、果如耶穌所言、
路 19:33 解小驢時、驢之主人問曰、解驢何為、
路 19:34 曰、主需之、
路 19:35 遂牽之就耶穌、以己衣置驢上、扶耶穌乘之、
路 19:36 行時、眾以衣布道、
路 19:37 已近 <u>耶路撒冷</u>、將下油果山、眾門徒因所見之異能、喜而大聲讚美天主、
路 19:38 曰、託主名而來之王、當稱頌也、在天和平、在上榮光、
路 19:39 眾中有法利賽數人、謂耶穌曰、當責爾徒、
路 19:40 答曰、我告爾、若此眾緘默、石將發聲而呼、
<h2> 為<u>耶路撒冷</u>哀哭
</h2>
路 19:41 既近見城、為之哭曰、
路 19:42 城乎、今猶為爾之日、倘爾於是日、而知關爾平安之事則幸、但此事今隱於爾目矣、
路 19:43 日將至、爾敵必築壘攻爾、四圍困爾、
路 19:44 盡毀爾、滅爾赤子於爾內、不留一石於石上、因爾不知眷顧爾之日、○
<h2> 逐貿易者出聖殿
</h2>
路 19:45 耶穌入聖殿、逐在殿中貿易者、
路 19:46 謂之曰、經載 主云、我室必稱為祈禱之室、爾曹以為盜賊之巢、
<h2> 在聖殿日日訓眾官欲害之
</h2>
路 19:47 耶穌日日在聖殿教誨、祭司諸長經士與民間貴顯者、欲殺之、
路 19:48 惟無計可施、因民皆傾聽之也、
路 20:1 <h2>以<u>約翰</u>洗禮所由來問法利賽人而彼不能答</h2> 一日耶穌在聖殿教民傳福音時、祭司諸長經士及長老就之、
路 20:2 曰、請告我、爾以何權行此諸事、賜爾此權者誰乎、
路 20:3 答曰、我亦有一言問爾、請告我、
路 20:4 <u>約翰</u>之施洗、自天乎、抑自人乎、
路 20:5 其人竊議曰、若云自天、彼必曰、然則何不信之、
路 20:6 若云自人、民必以石擊我、蓋民皆信<u>約翰</u>為先知也、
路 20:7 遂對曰、不知何自、
路 20:8 耶穌曰、我亦不告爾、我以何權行此諸事、○
<h2> 以租葡萄園為喻
</h2>
路 20:9 乃設此喻語眾曰、有人植葡萄園、租與園夫、遂往遠地久居、
路 20:10 及期、遣一僕就園夫、令其輸園中當納之果、園夫撲之、使之徒返、
路 20:11 復遣他僕、園夫亦撲之、且辱之、使之徒返、
路 20:12 三次遣僕、園夫竟傷而逐之、
路 20:13 園主曰、我將如之何、莫若遣我愛子、或彼見而敬之、
路 20:14 園夫見其子、相議曰、此乃嗣子、盍來殺之、業則歸我矣、
路 20:15 遂逐於園外而殺之、園主將何以處之、
路 20:16 必來翦滅園夫、以園租與他人、聞者曰、願無此事、
路 20:17 耶穌目之曰、經載云、工師所棄之石、成為屋隅首石、此言何謂、
路 20:18 凡躓於此石上者身必損、此石墜其上者身必碎、
路 20:19 時祭司諸長及經士、知耶穌設喻乃指己而言、欲執之而懼民、○
<h2> 論納稅於<u>該撒</u>
</h2>
路 20:20 乃窺探之、遣偵者、佯為義人、欲即其言、解於方伯、以權治之、
路 20:21 遂問耶穌曰、師、我知爾所教所言皆正、不以貌取人、乃以誠傳天主道者、
路 20:22 我儕納稅於<u>該撒</u>、宜否、
路 20:23 耶穌知其詐、曰、何試我、
路 20:24 取一第拿流、予我觀之、是像與號屬誰、曰、屬<u>該撒</u>、
路 20:25 耶穌曰、然則屬<u>該撒</u>者當歸<u>該撒</u>、屬天主者當歸天主、
路 20:26 偵者當民前、無由指摘其言、且奇其應對而默然、○
<h2> 撒度該人不信人死復活耶穌駁之
</h2>
路 20:27 撒度該人素言無復活者、其中數人、就耶穌問曰、
路 20:28 師、<u>摩西</u>曾書之以示我云、若兄有妻、無子而死、弟當娶其妻、生子以嗣兄、
路 20:29 有兄弟七人、長者娶妻、無子而死、
路 20:30 其二娶之、亦無子而死、
路 20:31 其三娶之、至七亦然、皆無子而死、
路 20:32 厥後婦亦死、
路 20:33 至復活時、此婦為誰之妻乎、蓋七人皆已娶之矣、
路 20:34 耶穌答曰、此世之人、有嫁有娶、
路 20:35 惟堪得來世及由死復活者、不嫁不娶、
路 20:36 亦不能復死、蓋如天使然、既為復活之人、乃為天主之子、
路 20:37 論死者復活、<u>摩西</u>於荊棘篇中、亦明示之、其稱主為<u>亞伯拉罕</u>之天主、<u>以撒</u>之天主、<u>雅各</u>之天主、
路 20:38 天主非死者之天主、乃生者之天主、蓋在天主前、眾皆生也、
路 20:39 有經士數人曰、師之言是也、
路 20:40 後不復敢問之、○
<h2> 以<u>大衛</u>稱基督為主問難經士
</h2>
路 20:41 耶穌謂眾曰、人何言基督為<u>大衛</u>之裔乎、
路 20:42 詩篇中<u>大衛</u>自言曰、主謂我主云、爾坐我右、
路 20:43 待我使爾敵為爾之足凳、
路 20:44 <u>大衛</u>既稱基督為主、則基督如何為<u>大衛</u>之裔乎、○
<h2> 戒門徒勿效經士所行
</h2>
路 20:45 眾民聽時、耶穌謂門徒曰、
路 20:46 謹防經士、彼好衣長服而遊、喜人於市問其安、喜會堂高位、席間上座、
路 20:47 吞嫠婦之家貲、佯為長禱、其受刑必尤重也、
路 21:1 <h2>嫠婦捐貲耶穌讚之</h2> 耶穌舉目、見富人以所輸者投庫、
路 21:2 又見一貧嫠、輸二利毘頓、 利毘頓猶太小銅錢二利毘頓約一釐
路 21:3 耶穌曰、我誠告爾、此貧嫠所輸者、較眾尤多、
路 21:4 蓋眾由其贏餘、取而輸天主、此嫠婦不足、而盡輸所有者、○
<h2> 預言聖殿與<u>耶路撒冷</u>俱必傾毀
</h2>
路 21:5 有人譽聖殿、謂其飾以美石及所供獻之物、耶穌曰、
路 21:6 爾觀此物、日將至、無一石留於石上、皆必傾圮、
路 21:7 眾問耶穌曰、師、何時有此、是事將應之時、有何預兆、
路 21:8 耶穌曰、慎勿為人所惑、蓋將有多人冒我名而來、曰、我基督也、時已近矣、爾勿從之、
路 21:9 爾聞戰亂勿懼、蓋此事必先有、惟末日尚未至、
<h2> 世間必有大難
</h2>
路 21:10 又曰、民將攻民、國將攻國、
路 21:11 隨在地大震、有饑饉、瘟疫、又有可畏之象、及大異之兆、自天而現、
<h2> 門徒必受逼迫
</h2>
路 21:12 此事之先、人將執爾、窘逐爾、解爾於會堂、下爾於獄、為我名曳爾至王侯前、
路 21:13 爾遇此事、可以為證、
路 21:14 當定爾心、勿慮何以申訴、
路 21:15 蓋我將賜爾以口才智慧、使爾諸仇不能辯駁抵拒、
路 21:16 爾將為父母兄弟親屬朋友所解、並爾中有人、為其所殺、
路 21:17 爾曹為我名、將為眾所憾、
路 21:18 然爾首之一髮、亦不喪也、
路 21:19 當忍耐以救靈魂、 以救靈魂或作以全生命○
<h2> 人子降臨之先必有預兆
</h2>
路 21:20 爾見軍環<u>耶路撒冷</u>、則知其滅亡近矣、
路 21:21 是時在<u>猶太</u>者當避於山、在城內者宜出、在田者勿入城、
路 21:22 蓋是日乃譴責之日、為應凡載於經者、
路 21:23 是時妊婦乳婦有禍矣、因斯地必有大災、怒及斯民、
路 21:24 彼將死於刀刃、擄至諸國、<u>耶路撒冷</u>為異邦人所蹂躪、直至異邦人之期滿焉、
路 21:25 日月星辰、必有異兆、地上諸國、困苦顛沛、海波澎湃、
路 21:26 人思將臨於世之事、而恐懼喪膽、因天象震動故也、
路 21:27 時將見人子以大權大榮、乘雲而來、
路 21:28 甫有此事、可興起翹首、以爾之救贖近矣、○
路 21:29 遂設喻謂之曰、試觀無花果樹與諸樹、
路 21:30 方其萌芽、則知夏時近矣、
路 21:31 如是爾見有此事、則知天主國近矣、
路 21:32 我誠告爾、此代尚未逝、斯事皆成、
路 21:33 天地可廢、我言不廢、○
<h2> 門徒宜隨時警醒祈禱
</h2>
路 21:34 爾當自慎、勿以饜飫沈湎、及世事之思慮、昏迷爾心、恐其日突然臨爾、
路 21:35 因其日如網羅、猝臨於遍地居民、
路 21:36 故隨時宜警醒祈禱、使爾得避將來之災、而立於人子之前、○
路 21:37 耶穌晝則在聖殿教誨、夜則出、至山名油果山而宿、
路 21:38 庶民蚤起、入聖殿、就耶穌以聽訓、
路 22:1 <h2><u>猶太</u>人欲謀害耶穌</h2> 除酵節、亦名逾越節將近、
路 22:2 祭司諸長與經士、尋計何以殺耶穌、蓋畏民也、
<h2> <u>撒但</u>誘惑<u>猶大</u>賣耶穌
</h2>
路 22:3 十二門徒之一<u>猶大</u>稱<u>以斯加畧</u>者、<u>撒但</u>入其心、
路 22:4 遂往見祭司諸長及諸有司與議、如何以耶穌付於彼、
路 22:5 眾喜、許以金予之、
路 22:6 <u>猶大</u>諾、乃尋機、乘眾不在時、以耶穌付焉、○
<h2> 門徒備逾越節筵
</h2>
路 22:7 除酵節、當宰逾越節羔之日既至、
路 22:8 耶穌遣<u>彼得</u> <u>約翰</u>曰、爾往備逾越節筵、我儕食焉、
路 22:9 問曰、欲我於何處備之、
路 22:10 謂之曰、爾入城、必遇一攜水瓶者、爾即隨之、至其所入之室、
路 22:11 謂其家主曰、師問爾云、客屋安在、我欲在此與門徒食逾越節筵、
路 22:12 彼將以陳設之大樓示爾、在彼備之可也、
路 22:13 門徒往、果遇如耶穌言、遂備逾越節筵、○
路 22:14 屆時耶穌席坐、十二使徒偕之、
路 22:15 耶穌謂之曰、我受害之先、甚願偕爾曹食此逾越節筵、
路 22:16 我告爾、我不復食逾越節筵、直待成 成或作食於天主國、
路 22:17 遂取杯祝謝曰、以此分爾眾、
路 22:18 我告爾、我不復飲葡萄樹所產、直待天主國臨焉、
<h2> 耶穌設立聖餐
</h2>
路 22:19 又取餅祝謝、擘而予之、曰、此乃我體、為爾捐者、爾當行此以記我、
路 22:20 餐後、取杯亦如此、曰、此杯乃新約、以我血所立、為爾流者也、
<h2> 預言己將為一徒所賣
</h2>
路 22:21 然賣我者、其手與我在席、
路 22:22 人子將如前定而逝、惟賣人子者禍矣、
路 22:23 門徒互問、誰將行此、○
<h2> 勸門徒不可妄自尊大
</h2>
路 22:24 門徒又互爭其中孰為大、
路 22:25 耶穌謂之曰、異邦人有君主之、其中秉權者、稱為恩主、
路 22:26 惟爾曹不可如此、爾曹中為大者當如少、為首者當如役、
路 22:27 孰為大、席坐者乎、抑役事者乎、非席坐者乎、然我在爾曹中、如役事者也、
路 22:28 爾曹恆偕我於患難中、
路 22:29 故我以國賜爾、如我父賜我然、
路 22:30 使爾在我國、飲食於我席、且坐於位、審鞫<u>以色列</u>十二支派、○
<h2> 勉<u>彼得</u>毋失信心
</h2>
路 22:31 主曰、<u>西門</u>、<u>西門</u>、<u>撒但</u>欲得爾曹、簸爾若麥、
路 22:32 但我已為爾祈禱、使爾之信不虧、爾悔改後、可堅定爾兄弟、
路 22:33 <u>彼得</u>曰、主、我願與爾同獄同死、
<h2> 向<u>彼得</u>言爾將三次不認我
</h2>
路 22:34 耶穌曰、<u>彼得</u>、我告爾、今夜鷄鳴之先、爾將三次言不識我、
路 22:35 耶穌又謂門徒曰、昔我遣爾、令勿金囊、勿袋、勿履時、爾有所缺乎、曰、無有、
路 22:36 曰、今則有金囊者取之、有袋者亦然、無刀者可售衣以購刀、
路 22:37 我告爾、經載云、人視之為罪犯中者、其言必應於我、蓋經所載指我之言必成也、
路 22:38 門徒曰、主、在此有二刀、耶穌曰、足矣、○
<h2> 園中祈禱
</h2>
路 22:39 耶穌出、仍往油果山、門徒從之、
路 22:40 既至、謂門徒曰、爾當祈禱、免入誘惑、
路 22:41 遂離之、約投石之遠、屈膝祈禱、
路 22:42 曰、父歟、爾若肯、則使此杯離我、雖然、非欲我意得成、惟欲爾意得成也、
路 22:43 有一天使自天現於耶穌、而堅定之、
路 22:44 耶穌悚惕哀慟、祈禱愈切、汗如血滴落於地、
路 22:45 禱畢而起、就門徒、見其因憂而寐、
路 22:46 謂之曰、何寢也、起而祈禱、免入誘惑、
<h2> <u>猶大</u>以接吻為號賣耶穌
</h2>
路 22:47 言時、眾至、十二門徒之一名<u>猶大</u>者、行於其前、就耶穌、欲與接吻、
路 22:48 耶穌謂之曰、<u>猶大</u>、爾以接吻賣人子乎、
路 22:49 左右見事將及、乃曰、主、我儕以刀擊之、可乎、
<h2> 耶穌醫大祭司僕之耳
</h2>
路 22:50 其中一人擊大祭司之僕、削其右耳、
路 22:51 耶穌曰、止、事至此、聽之、遂捫其耳以愈之、
路 22:52 耶穌謂來執己之祭司諸長與司聖殿者及長老、曰、爾執刀梃而來、若捕盜然、
路 22:53 我日偕爾在聖殿、爾不執我、今乃爾曹之時、晦冥當權矣、○
<h2> 耶穌被解至大祭司家
</h2>
路 22:54 眾執耶穌、曳至大祭司家、<u>彼得</u>遠從之、
路 22:55 眾在院中、燃火同坐、<u>彼得</u>亦坐其中、
路 22:56 有一婢、見<u>彼得</u>坐而向火、注目視之曰、此人亦曾偕耶穌者、
路 22:57 <u>彼得</u>諱之曰、女乎、我不識之、
路 22:58 有頃、又一人見<u>彼得</u>曰、爾亦其黨、<u>彼得</u>曰、人乎、非也、
路 22:59 越片時、復一人力言曰、此人實偕耶穌、蓋亦<u>迦利利</u>人也、
路 22:60 <u>彼得</u>曰、人乎、我不識爾所言也、言時、鷄即鳴、
路 22:61 主回顧<u>彼得</u>、<u>彼得</u>憶主所言云、鷄鳴之先、爾將三次言不識我、
路 22:62 遂出而痛哭、○
<h2> 耶穌被人戲侮
</h2>
路 22:63 執耶穌者、戲而撲之、
路 22:64 掩其目、批其面、問曰、爾乃先知、試言擊爾者誰、
路 22:65 更多言以譏之、
路 22:66 平旦、民之長老祭司諸長經士咸集、曳耶穌至其公會前、
路 22:67 問曰、爾誠基督否、可明告我、耶穌曰、我若告爾、爾不信、
路 22:68 我若詰爾、爾不應、亦不釋我、
路 22:69 此後人子將坐於全能天主右矣、
<h2> 耶穌自認為天主子
</h2>
路 22:70 眾曰、然則爾為天主之子乎、對曰、爾言我是也、
路 22:71 眾曰、何用別證、我儕由其口而聞之矣、
路 23:1 <h2>眾訟耶穌於<u>彼拉多</u>前</h2> 眾起、解耶穌至<u>彼拉多</u>前、
路 23:2 訟之曰、我見此人惑民、禁納稅於<u>該撒</u>、自稱為王基督、
路 23:3 <u>彼拉多</u>問之曰、爾果<u>猶太</u>人王乎、答曰、爾言之矣、
路 23:4 <u>彼拉多</u>謂祭司諸長及民眾曰、我見此人無罪、
路 23:5 眾更極口訟曰、彼搖惑人民、傳教於<u>猶太</u>遍地、自<u>迦利利</u>至此、
<h2> <u>彼拉多</u>遣耶穌詣<u>希律</u>
</h2>
路 23:6 <u>彼拉多</u>一聞<u>迦利利</u>、即問彼乃<u>迦利利</u>人乎、
路 23:7 既知其屬<u>希律</u>所治、則遣詣<u>希律</u>所、時、<u>希律</u>在<u>耶路撒冷</u>、
<h2> <u>希律</u>戲侮耶穌
</h2>
路 23:8 見耶穌甚喜、因久欲見之、蓋屢聞其事、且冀見其行異跡、
路 23:9 故以多端問之、耶穌一言不答、
路 23:10 祭司諸長及經士、立而訟之甚切、
路 23:11 <u>希律</u>及其兵卒、侮慢耶穌、戲玩之、衣以華服、復遣詣<u>彼拉多</u>所、
<h2> <u>彼拉多</u>與<u>希律</u>復相友善
</h2>
路 23:12 <u>彼拉多</u>與<u>希律</u>素相仇、當日遂相友矣、
路 23:13 <u>彼拉多</u>召祭司諸長有司與民、
路 23:14 謂之曰、爾曹以此人解於我、言其惑民、我即以爾所訟之諸事、當爾前審之、未見其有罪、
路 23:15 <u>希律</u>亦然、蓋我已遣爾曹見<u>希律</u>、彼亦以耶穌所行無一當死者、
路 23:16 我將笞而釋之、
路 23:17 每屆節期、方伯必釋一囚、
路 23:18 眾齊聲呼曰、除滅此人、為我釋<u>巴拉巴</u>、
路 23:19 此<u>巴拉巴</u>曾在城中作亂殺人、而下於獄、
<h2> <u>彼拉多</u>欲釋耶穌眾人不從
</h2>
路 23:20 <u>彼拉多</u>欲釋耶穌、故復語眾、
路 23:21 眾呼曰、釘之十字架、釘之十字架、
路 23:22 <u>彼拉多</u>三次語之曰、彼行何惡、我未見其有死罪、故將笞而釋之、
路 23:23 眾大聲促<u>彼拉多</u>、力求釘之十字架、庶民與祭司諸長之聲勝矣、
<h2> 釋<u>巴拉巴</u>付耶穌於民釘十字架
</h2>
路 23:24 於是<u>彼拉多</u>擬如所求、
路 23:25 釋眾所求作亂殺人下獄者、而付耶穌於眾、以徇其意、
路 23:26 曳耶穌時、有<u>古利奈</u>人名<u>西門</u>、由田間來、眾執之、使肩十字架從耶穌、
<h2> 有多婦隨而哀哭耶穌以將至之大災示之
</h2>
路 23:27 民之隨行者甚眾、且有多婦為之哭而哀、
路 23:28 耶穌顧之曰、<u>耶路撒冷</u>女、勿為我哭、當為己及爾子哭、
路 23:29 蓋日將至、人必曰、未懷孕者、未生產者、未哺乳者、福矣、
路 23:30 時、人將對山曰、崩於我上、對陵曰、掩我、
路 23:31 蓋木之青者猶如此、則枯者將若何、○
<h2> 釘耶穌於十字架又釘二盜於左右
</h2>
路 23:32 又有二犯、偕耶穌同曳受死、
路 23:33 至一處、名髑髏、即在彼釘之十字架、並釘二犯、一左一右、
<h2> 耶穌為敵求父
</h2>
路 23:34 耶穌曰、父、赦之、因彼不知所為也、人乃鬮分耶穌之衣、
路 23:35 民立而觀、有司與眾譏之曰、彼救他人、若為基督、天主所選者、可自救也、
路 23:36 兵卒亦戲之、近前予之醯飲、
路 23:37 曰、爾若<u>猶太</u>人王、可自救也、
路 23:38 其上有標、用<u>希拉</u>、<u>羅瑪</u>、<u>希伯來</u>字、書曰、此乃<u>猶太</u>人王、
<h2> 一盜悔罪
</h2>
路 23:39 同懸之犯、其一謗耶穌曰、爾若基督、可救己及我儕、
路 23:40 其一責之曰、爾同受罪、猶不畏天主乎、
路 23:41 我儕受罪、宜也、蓋我所受、稱我所行、惟此人所行無不善、
路 23:42 乃謂耶穌曰、主臨爾國時、求記憶我、
路 23:43 耶穌曰、我誠告爾、今日爾必同我在巴拉底瑣、 巴拉底瑣有譯樂園有譯天堂○
<h2> 耶穌死
</h2>
路 23:44 其時約午正、 午正原文作第六時遍地晦冥、直至申初、 申初原文作第九時
路 23:45 日昏暗、殿幔中裂為二、
路 23:46 耶穌大聲呼曰、父乎、我以我靈託爾手、言畢、氣遂絕、
路 23:47 百夫長見此事、歸榮天主云、是誠義人也、
路 23:48 聚觀之眾、歷見此事、搥胸而返、
路 23:49 素與耶穌相識者、及自<u>迦利利</u>同來之婦、皆遠立以觀斯事、○
<h2> 議士<u>約瑟</u>葬耶穌
</h2>
路 23:50 有一人名<u>約瑟</u>、議士也、為人善且義、
路 23:51 不黨彼眾所謀為、屬<u>猶太</u>之<u>亞利瑪太</u>邑、素仰望天主國者、
路 23:52 入見<u>彼拉多</u>、求耶穌身、
路 23:53 乃取之下、裹以枲布、置於石鑿之墓、從未有人葬者、
路 23:54 是日乃備安息日之日、安息日已近矣、
路 23:55 自<u>迦利利</u>與耶穌同來之諸婦、隨後觀其墓、及如何葬耶穌身、
路 23:56 歸、備香品及香膏、當安息日遵誡而安息、
路 24:1 <h2>女徒至墓天使以耶穌復活報之</h2> 七日之首日黎明、婦至墓、攜所備香品、有數他婦偕之、
路 24:2 見石已離墓門、
路 24:3 入、不見主耶穌之身、
路 24:4 為之躊躇時、見有二人旁立、其衣光耀、
路 24:5 婦驚懼、伏於地、二人謂之曰、何於死者中尋活人耶、
路 24:6 彼不在此、已復活矣、當憶彼在<u>迦利利</u>時、曾語爾曰、
路 24:7 人子必解於罪人之手、釘十字架、至第三日復活、
<h2> 女徒告知使徒與眾人
</h2>
路 24:8 婦遂憶耶穌言、
路 24:9 由墓歸、以此事悉告十一使徒及諸同人、
路 24:10 告使徒者、乃<u>抹大拉</u> <u>瑪利亞</u>、<u>約亞拿</u>、<u>雅各</u>之母<u>瑪利亞</u>、及偕之之他婦、
路 24:11 使徒以婦之言為虛誕而不信、
路 24:12 <u>彼得</u>起、趨至墓俯視、惟見枲布置焉、異而歸、○
<h2> 耶穌在途中現示二門徒
</h2>
路 24:13 是日二門徒往一村、名<u>以瑪迕</u>、離<u>耶路撒冷</u>六十斯他丟、 約二十五里
路 24:14 二人互論所遇之事、
路 24:15 談論間、耶穌近而偕行、
路 24:16 門徒目迷、不識之、
路 24:17 耶穌問曰、爾行路面有憂色、互論何事、
路 24:18 其一名<u>革流巴</u>者、對曰、爾旅於<u>耶路撒冷</u>、獨不知近日所遇之事乎、
路 24:19 耶穌曰、何事、對曰、<u>拿撒勒</u>耶穌之事、彼乃先知、在天主及眾民前、言行有大能者、
路 24:20 我祭司諸長及有司解之、擬以死、釘於十字架、
路 24:21 我儕素望此人將贖<u>以色列</u>民者、然此事之成、今已三日矣、
路 24:22 我儕中數婦使我驚駭、彼黎明往墓、
路 24:23 不見其身、即來告云、已見天使顯現、言耶穌活矣、
路 24:24 我中數人至墓、果遇如婦所言、惟不見耶穌、
路 24:25 耶穌謂之曰、無知之人、不信諸先知所言、心鈍若此歟、
路 24:26 基督如此受害而得其榮、不亦宜乎、
路 24:27 乃由<u>摩西</u>始及諸先知、凡經載指己之言、悉為之明解、
路 24:28 近所往之村、耶穌若欲前行然、
路 24:29 二人強留之曰、時已暮、日將入、請與我偕居、遂入而偕止、
路 24:30 與二人席坐時、取餅祝謝、擘而予之、
路 24:31 二人之目即明、始識之、忽不見、
路 24:32 遂相語曰、彼於途間與我言解經時、我心豈不熱乎、
路 24:33 遂起、歸<u>耶路撒冷</u>、見十一者及同人聚集、
路 24:34 皆曰、主果復活、現於<u>西門</u>、
路 24:35 二人亦述途中所遇、及擘餅時識耶穌之事、○
<h2> 現示十一使徒責其不信
</h2>
路 24:36 言時、耶穌忽立其中、曰、願爾平安、
路 24:37 門徒驚駭恐懼、疑所見者為鬼魂、
路 24:38 耶穌曰、何懼而心疑乎、
路 24:39 視我手足、即知是我也、試捫我且視、鬼魂無骨肉、爾視我有之、
路 24:40 言竟、遂以手足示之、
路 24:41 門徒以深喜之故、猶未信、又奇異、耶穌曰、爾曹於此、有食物否、
路 24:42 遂予之炙魚一片、蜜房一方、
路 24:43 耶穌取之、食於其前、
路 24:44 曰、昔我偕爾時、曾告爾云、凡<u>摩西</u>律法、先知書、及詩篇所載指我之言、皆必應、今果應矣、
路 24:45 遂啟其聰、令悟諸經、
路 24:46 謂之曰、聖經如此載、基督當如此受害、至第三日由死復活、
<h2> 命使徒傳教為道作證
</h2>
路 24:47 又託其名傳悔改赦罪之道、自<u>耶路撒冷</u>始、至於萬國、
路 24:48 爾曹為此事作證、
<h2> 許賜聖神
</h2>
路 24:49 我將以我父所許者賜爾、當居於<u>耶路撒冷</u>城、待自上賜爾以權焉、○
<h2> 耶穌升天
</h2>
路 24:50 耶穌導之出、至<u>伯他尼</u>、舉手祝之、
路 24:51 祝時、離眾升天、
路 24:52 眾拜之、喜甚、歸<u>耶路撒冷</u>、
路 24:53 常在聖殿、讚美稱頌天主、阿們、
約 1:1 <h2>言耶穌基督即天主即人為世間真光</h2> 太初有道、 道或作言下同道與天主同在、道即天主、
約 1:2 是道、太初與天主同在、
約 1:3 萬物以道而造、凡受造者、無一非以之而造、
約 1:4 生命在道中、生命者人之光也、
約 1:5 光照於暗、而暗弗識之、○
約 1:6 有天主所遣之人、名<u>約翰</u>、
約 1:7 彼來作證、即為光作證、使眾因之而信、
約 1:8 <u>約翰</u>非其光、特為光作證
約 1:9 是為真光、普照凡生於世之人者也、 或作是為真光臨世普照萬人者也
約 1:10 彼在世、世以之而造、而世不識之、
約 1:11 彼臨屬己者、而屬己之民不受之、
約 1:12 凡受之者、即信其名者、賜之以權、為天主之子、 或作凡受之者賜之以權為天主之子即信其名者也
約 1:13 若是者、非由血氣、非由情慾、非由人意而生、乃由天主而生、○
<h2> <u>約翰</u>為耶穌作證
</h2>
約 1:14 夫道成肉軀、居於我儕間、我儕見其榮、誠如父獨生子之榮、充滿恩寵真理、
約 1:15 <u>約翰</u>為之證、呼曰、我曾言有人後我來而先我在、以其本先於我、所言者即斯人也、
約 1:16 由其充滿、而我儕皆受恩寵、恩寵復加恩寵、
約 1:17 蓋律法授自<u>摩西</u>、恩寵及真理則由耶穌基督而至、
約 1:18 從未有人見天主、惟獨生子在父懷者、彰明之、○
<h2> 言己為耶穌開路
</h2>
約 1:19 <u>約翰</u>之證如此、<u>猶太</u>人自<u>耶路撒冷</u>、遣祭司及<u>利未</u>人、問<u>約翰</u>曰、爾為誰、
約 1:20 <u>約翰</u>承而不諱、明言曰、我非基督、
約 1:21 又問曰、爾為誰、<u>以利亞</u>乎、曰、否、曰、抑為彼先知乎、曰、否、
約 1:22 曰、然則爾果為誰、使我儕得復遣我者、爾自言為何人、
約 1:23 答曰、我即聲呼於野云直主道者、如先知<u>以賽亞</u>所言、
約 1:24 奉遣者乃法利賽人、
約 1:25 又問曰、爾非基督、非<u>以利亞</u>、非彼先知、何為施洗乎、
約 1:26 <u>約翰</u>答曰、我以水施洗、有立爾中者、爾所不識、
約 1:27 彼後我來而先我在、即解其履帶、我亦不堪、
約 1:28 此事見於<u>約但</u>河外之<u>備他巴拉</u>、<u>約翰</u>施洗之處、○
<h2> 言耶穌係天主羔羊為世人負罪
</h2>
約 1:29 明日、<u>約翰</u>見耶穌就己、乃曰、觀天主之羔、負世之罪者、
約 1:30 我曾言有人後我來而先我在、以其本先於我、所言者即斯人也、
約 1:31 我素不識之、我來以水施洗、特欲使之顯於<u>以色列</u>民、
約 1:32 <u>約翰</u>又證曰、我見聖神形似鴿、自天降而止其上、
約 1:33 我素不識之、惟遣我以水施洗者、曾告我曰、爾見聖神降而止其上、即以聖神施洗者、
約 1:34 我見而證其為天主之子、○
<h2> 耶穌召<u>安得烈</u> <u>彼得</u> <u>腓立</u> <u>拿坦業</u>為門徒
</h2>
約 1:35 明日、<u>約翰</u>復立、二門徒偕之、
約 1:36 見耶穌行、乃曰、觀天主之羔、
約 1:37 二門徒聞其言、即從耶穌、
約 1:38 耶穌回顧、見彼從於後、問之曰、爾何求、對曰、拉比何居、拉比、譯即我師也、
約 1:39 曰、來觀、遂往觀其所居、是日與之同處、蓋時約申正、 申正原文作第十時
約 1:40 聞<u>約翰</u>言而從耶穌之二門徒、一為<u>西門</u> <u>彼得</u>之弟<u>安得烈</u>、
約 1:41 先遇其兄<u>西門</u>、謂之曰、我儕已遇彌西亞、譯即基督、 彌西亞希伯來言基督希拉言皆受膏者之謂
約 1:42 遂引之見耶穌、耶穌視之曰、爾乃<u>約拿</u>子<u>西門</u>、將稱磯法、譯即<u>彼得</u>、 磯法敘利亞言彼得希拉言皆磐之謂
約 1:43 明日、耶穌欲往<u>迦利利</u>、遇<u>腓立</u>、謂之曰、從我、
約 1:44 <u>腓立</u>乃<u>伯賽大</u>人、與<u>安得烈</u> <u>彼得</u>同邑、
約 1:45 <u>腓立</u>遇<u>拿坦業</u>、謂之曰、<u>摩西</u>於律法及諸先知所記之人、我已遇之、即<u>拿撒勒</u>人<u>約瑟</u>之子耶穌、
約 1:46 <u>拿坦業</u>曰、安有善者從<u>拿撒勒</u>而出、<u>腓立</u>曰、來觀、
約 1:47 耶穌見<u>拿坦業</u>至、即指曰、是誠<u>以色列</u>人、無詭譎者、
約 1:48 <u>拿坦業</u>曰、何由知我、耶穌曰、<u>腓立</u>未招爾、爾在無花果樹下、我已見爾、
約 1:49 <u>拿坦業</u>曰、拉比、爾乃天主之子、爾乃<u>以色列</u>之王、
約 1:50 耶穌曰、因我言爾在無花果樹下已見爾、爾即信乎、爾將見大於此者、
約 1:51 又曰、我誠告爾、爾將見天開、而天主之使者、陟降於人子上矣、
約 2:1 <h2>耶穌變水為酒</h2> 越三日、<u>迦利利</u>之<u>加拿</u>有婚筵、耶穌之母與焉、
約 2:2 耶穌與門徒、亦見請赴筵、
約 2:3 酒罄、耶穌之母謂耶穌曰、彼無酒矣、
約 2:4 耶穌曰、母、與我何與、我時尚未至、
約 2:5 耶穌之母謂諸僕曰、凡彼所命爾者、爾行之、
約 2:6 在彼設石甕六、依<u>猶太</u>人例為洗潔之用、每甕容水約一石餘、
約 2:7 耶穌謂僕曰、取水滿甕、遂滿至甕口、
約 2:8 耶穌曰、挹之、遞與司筵者、僕遂遞之、
約 2:9 水變為酒、司筵者嘗之、不知所自來、惟挹水之僕知之、司筵者呼新娶者、
約 2:10 曰、凡人先設旨酒、待客酣、方進次酒、惟爾留旨酒至今焉、
約 2:11 此耶穌始行異跡在<u>迦利利</u>之<u>加拿</u>、而顯其榮、門徒遂信之、○
<h2> 下<u>加伯農</u>上<u>耶路撒冷</u>
</h2>
約 2:12 厥後耶穌偕母與兄弟、及門徒、皆下<u>加伯農</u>、居不多日、
約 2:13 <u>猶太</u>人逾越節近矣、耶穌上<u>耶路撒冷</u>、
<h2> 逐貿易者出聖殿
</h2>
約 2:14 在聖殿有售牛羊與鴿者、及兌錢者坐焉、
約 2:15 乃以繩作鞭、逐其人及牛羊出殿、傾兌錢者之金、推倒其案、
約 2:16 謂售鴿者曰、將是物去之、毋以我父之室、為貿易之室、
約 2:17 門徒憶經所載云、我為爾室中心焦急、有如火焚、
<h2> 以殿譬己身預言受死至第三日復活
</h2>
約 2:18 <u>猶太</u>人謂之曰、爾既為此、以何異跡示我、
約 2:19 耶穌曰、爾試毀此殿、我三日內復建之、
約 2:20 <u>猶太</u>人曰、建此殿、經四十六年、爾三日內建之乎、
約 2:21 耶穌此言、乃以殿喻其身也、
約 2:22 迨耶穌由死復活後、門徒方憶其曾有是言、遂信聖經所載及耶穌之語、○
<h2> 多人信從耶穌耶穌不以己託之
</h2>
約 2:23 當逾越節、耶穌在<u>耶路撒冷</u>、人見其所行異跡、多信其名、
約 2:24 然耶穌不以己託於人、因其知眾人、
約 2:25 亦不需人告以他人如何、 原文作亦不需人為人作證因其知人之中藏也、
約 3:1 <h2>耶穌向<u>尼哥底母</u>言人必須重生</h2> 有法利賽人、名<u>尼哥底母</u>、為<u>猶太</u>人有司之一、
約 3:2 夜就耶穌曰、拉比、我儕知爾為師、由天主來者、蓋爾所行異跡、非天主與偕、無人能行、
約 3:3 耶穌曰、我誠告爾、人非重生、不能見天主之國、
約 3:4 <u>尼哥底母</u>曰、人既老、何能重生、豈能再入母腹而生乎、
約 3:5 耶穌曰、我誠告爾、人非由水及聖神而生、不能進天主之國、
約 3:6 由肉軀生者肉軀也、由神生者神也、
約 3:7 我言爾曹必當重生、毋以為奇、
約 3:8 風任意而吹、爾聞其聲、而不知其何來何往、凡由神生者亦若是、
約 3:9 <u>尼哥底母</u>曰、焉能有此事乎、
約 3:10 耶穌曰、爾為<u>以色列</u>人之師、猶不知此乎、
約 3:11 我誠告爾、我儕以所知者而言、以所見者而證、而爾曹不受我之證、
約 3:12 我言屬地之事、爾尚不信、若言屬天之事、何能信乎、
約 3:13 由天而降、依然在天之人子外、從無升天者、
<h2> 以<u>摩西</u>舉蛇暗指己將被釘十字架
</h2>
約 3:14 昔<u>摩西</u>舉蛇於野、人子亦必如是被舉、
約 3:15 使凡信之者、免沈淪而得永生、
<h2> 天主愛世甚至舍獨子為人贖罪信子者不定罪不信子者必定罪
</h2>
約 3:16 蓋天主愛世、至以獨生子賜之、使凡信之者、免沈淪而得永生、
約 3:17 且天主遣子臨世、非為罪世、乃為使世因之得救、
約 3:18 信之者不定罪、不信之者已定罪、以其不信天主獨生子之名、
約 3:19 夫光臨世、而人因所行者惡、愛暗而不愛光、定罪之故、即在此也、
約 3:20 蓋凡作不善者、惡光而不就光、恐其所行被責、
約 3:21 惟循真理而行者就光、以彰其所行、乃遵天主而行也、○
<h2> <u>約翰</u>施洗為耶穌作證
</h2>
約 3:22 厥後耶穌與門徒至<u>猶太</u>、同居施洗、
約 3:23 <u>約翰</u>在近<u>撒冷</u>之<u>哀嫩</u>亦施洗、因彼地多水、人來受洗、
約 3:24 彼時<u>約翰</u>尚未被囚、
約 3:25 <u>約翰</u>門徒、與<u>猶太</u>人辯論潔禮、
約 3:26 來就<u>約翰</u>曰、拉比、昔偕爾在<u>約但</u>外、爾所證者、今施洗而眾就之、
約 3:27 <u>約翰</u>曰、非由天授、則人無所受、
約 3:28 爾曹可為我作證、我曾言我非基督、乃奉遣為其前驅、
約 3:29 娶新婦者即新郎、新郎之友、立而聽之、因聞新郎之聲、則喜、今我之喜滿矣、
約 3:30 彼必興、我必衰、
約 3:31 自上臨者、在萬有之上、由地者屬地、其言亦屬地、由天臨者、在萬有之上、
約 3:32 彼以所見所聞者自證、而無人受其證、
約 3:33 受其證者、即如以印印證天主為真、
約 3:34 天主所遣者、述天主之言、蓋天主賜之聖神無限量也、
約 3:35 父愛子、以萬物付其手、
約 3:36 信子者有永生、不信子者不見夫生、天主之怒、恆在其上矣、
約 4:1 主知法利賽人、已聞己 己原文作耶穌招徒施洗、多於<u>約翰</u>、
約 4:2 實則耶穌不親施洗、惟門徒施之、
約 4:3 乃離<u>猶太</u>、復往<u>迦利利</u>、
約 4:4 道必由<u>撒瑪利亞</u>、
約 4:5 至<u>撒瑪利亞</u>之一邑、名<u>敘加</u>、與<u>雅各</u>賜子<u>約瑟</u>之地相近、
<h2> 耶穌向<u>撒瑪利亞</u>婦人講道明言己為基督
</h2>
約 4:6 有<u>雅各</u>井在彼、耶穌行途疲倦、坐井旁、時約午正、 午正原文作第六時
約 4:7 有<u>撒瑪利亞</u>婦來汲水、耶穌謂之曰、請予我飲、
約 4:8 門徒入邑市食、
約 4:9 <u>撒瑪利亞</u>婦曰、爾<u>猶太</u>人、何向我<u>撒瑪利亞</u>婦求飲乎、蓋<u>猶太</u>人與<u>撒瑪利亞</u>人、素不相交、
約 4:10 耶穌謂之曰、倘爾知天主之賜、及向爾言予我飲者為誰、則爾求之、其必以活水予爾、
約 4:11 婦對曰、主無汲器、井又深、何由得活水乎、
約 4:12 爾豈大於我祖<u>雅各</u>、彼遺我此井、昔彼與子及畜、皆飲於此井、
約 4:13 耶穌曰、凡飲此水者、必復渴、
約 4:14 飲我所予之水者、永不渴、我所予之水、必在其中成源、湧至永生、
約 4:15 婦曰、主、請以此水給我、使我不渴、無庸來此汲矣、
約 4:16 耶穌曰、爾往、呼爾夫來此、
約 4:17 婦曰、我無夫、耶穌曰、爾言無夫、是也、
約 4:18 蓋爾曾有五夫、今所有者非爾夫、爾此言誠是、
約 4:19 婦曰、主、我觀爾乃先知、
約 4:20 我列祖崇拜於此山、惟爾曹言當崇拜之處、乃在<u>耶路撒冷</u>、
約 4:21 耶穌曰、婦、爾當信我、時將至、爾曹拜父、非於此山、亦非於<u>耶路撒冷</u>、
約 4:22 爾曹不知所拜者、我儕則知所拜者、因救世之道、自<u>猶太</u>人出、
約 4:23 時將至、今是矣、真崇拜者、必以神以誠而拜父、蓋父欲人如是拜之也、
約 4:24 天主乃神、故拜之者、必當以神以誠而拜之、
約 4:25 婦曰、我知彌西亞即稱基督者將至、彼至、必以一切告我儕、
約 4:26 耶穌曰、與爾言者是也、
<h2> 門徒見耶穌與婦講論甚以為奇
</h2>
約 4:27 適門徒返、見耶穌與婦言、奇之、然無人問云、爾何求、或云爾何與婦言也、
約 4:28 婦遺瓶入邑、告人曰、
約 4:29 來觀、有一人以我所行者悉告我、彼非基督乎、
約 4:30 眾出邑、就耶穌、
<h2> 耶穌言己以作天主之工較飲食尤為緊要
</h2>
約 4:31 婦去後、門徒請曰、拉比食、
約 4:32 耶穌謂之曰、我有糧可食、爾所不知者、
約 4:33 門徒相語曰、有人供其食乎、
約 4:34 耶穌曰、遵遣我者之旨而完其功、是乃我之糧也、
約 4:35 爾曹豈不曰、及穫時、尚有四月、我告爾、舉目觀田、禾稼已熟、 熟原文作白可穫矣、
約 4:36 穫者得傭值、而積實至永生、使播者穫者同樂、
約 4:37 諺云、此播彼穫、斯諺誠然、
約 4:38 我遣爾穫所未勞者、他人勞之、爾繼其勞也、○
<h2> <u>撒瑪利亞</u>人多有信耶穌者
</h2>
約 4:39 其邑之<u>撒瑪利亞</u>人、多有信耶穌者、
約 4:40 因婦曾證云、彼以我所行者悉告我、是以<u>撒瑪利亞</u>人就耶穌、求其偕居、遂居彼二日、
約 4:41 緣其言而信之者尤眾、
約 4:42 謂婦曰、今我儕非因爾言而信、乃親聽之、知其誠為基督救世者也、○
約 4:43 越二日、耶穌離彼往<u>迦利利</u>、
約 4:44 蓋耶穌自證、凡先知在故土不見尊也、
約 4:45 耶穌至<u>迦利利</u>、<u>迦利利</u>人接之、因彼眾亦曾上<u>耶路撒冷</u>守節期、曾見耶穌在彼、當節期所行之事、
<h2> 耶穌醫愈宦家之子
</h2>
約 4:46 耶穌復至<u>迦利利</u>之<u>加拿</u>、即昔以水變酒之處、有王之近臣、其子在<u>加伯農</u>患病、
約 4:47 聞耶穌自<u>猶太</u>至<u>迦利利</u>、遂來就耶穌、求之下、醫其子、蓋子瀕死矣、
約 4:48 耶穌謂之曰、若不見異跡奇事、爾曹不信、
約 4:49 王臣曰、我子尚未死、請主即下、
約 4:50 耶穌曰、往哉、爾子生矣、其人信耶穌之言而往、
約 4:51 往時、遇僕告之曰、爾子生矣、
約 4:52 問其何時始愈、曰、昨日未時 未時原文作第七時熱退、
約 4:53 父知此時、適耶穌言爾子生矣之時、於是其人及全家皆信、
約 4:54 耶穌所行之異跡此其二、乃自<u>猶太</u>返<u>迦利利</u>後所行者、
約 5:1 <h2>有人患病三十八年耶穌在安息日醫之</h2> 厥後遇<u>猶太</u>人一節期、耶穌上<u>耶路撒冷</u>、
約 5:2 在<u>耶路撒冷</u>、近羊門、有一池、<u>希伯來</u>言、名<u>被特斯大</u>、有五廊、
約 5:3 其中臥病者、瞽者、跛者、血氣枯者甚眾、待水動也、
約 5:4 因天使有時下池動水、水動後、先下池者、無論何病即愈、
約 5:5 在彼有一人、負病三十八年、
約 5:6 耶穌見其偃臥、知其負病已久、謂之曰、爾欲愈乎、
約 5:7 病者曰、水動時、無人扶我下池、我尚未至、即有人先下矣、
約 5:8 耶穌謂之曰、起、取爾臥榻以行、
約 5:9 其人立愈、取臥榻以行、是日乃安息日、
<h2> <u>猶太</u>人因欲害耶穌
</h2>
約 5:10 <u>猶太</u>人謂病愈者曰、今乃安息日、爾負臥榻非宜也、
約 5:11 答曰、愈我者命我云、取爾臥榻以行、
約 5:12 眾問之曰、命爾取臥榻以行者為誰、
約 5:13 得愈者不知為誰、因彼處人眾、而耶穌避焉、
約 5:14 後耶穌遇之於聖殿、謂之曰、爾已得愈、毋復犯罪、恐遭患尤甚、
約 5:15 其人往告<u>猶太</u>人、愈之者耶穌也、
約 5:16 故<u>猶太</u>人窘逐耶穌欲殺之、以其行此事於安息日也、
<h2> 耶穌向彼表明己與天父同體
</h2>
約 5:17 耶穌謂之曰、至於今、我父行事、我亦行事、
約 5:18 <u>猶太</u>人聞此言、更欲殺耶穌、以其不第犯安息日、且言天主為其父、以己與天主等也、
約 5:19 耶穌謂之曰、我誠告爾、子見父所行之外、由己一無能行、蓋父所行者、子亦行之、
約 5:20 父愛子、以己凡所行者示之、且將以大於此者示之、使爾奇焉、
約 5:21 父起死者而復活之、子復活所欲者、亦若是、
約 5:22 父不審判人、乃以審判之事、悉委於子、使眾敬子、如敬父然、
約 5:23 不敬子者、即不敬遣子之父、
<h2> 信之者必復活得永生
</h2>
約 5:24 我誠告爾、聽我言而信遣我者得永生、不至定罪、乃已出死入生也、
約 5:25 我誠告爾、時將至、今是矣、死者必聞天主子之聲、而聞之者必生、
約 5:26 父在己有生、其賜子亦如是在己有生、
約 5:27 且賜之權以審判、因其為人子也、
約 5:28 毋以此為奇、時將至、凡在墓中者、聞其聲而出、
約 5:29 行善者復活以得生、行惡者復活以定罪、
約 5:30 我由己無所能行、惟遵所聞而審判、我之審判乃公、蓋我不求己意、乃求父遣我者之意也、
<h2> 非自為己證
</h2>
約 5:31 若我為己作證、則我之證不真、
約 5:32 有為我證者、彼證我之證乃真、
<h2> 有<u>約翰</u>為證
</h2>
約 5:33 爾眾曾遣人問<u>約翰</u>、彼為真理作證、
約 5:34 但我不受證於人、我言此、欲使爾得救、
約 5:35 <u>約翰</u>為燃明之燈、爾暫喜其光、
<h2> 奇事為證
</h2>
約 5:36 然我有證大於<u>約翰</u>者、蓋父所賜我以成之事、即我所行之事、此事證我為父所遣者、
<h2> 天父為證
</h2>
約 5:37 且遣我之父、亦為我作證、爾曹從未聞其聲、未見其形、
約 5:38 其道不存於爾心、以其所遣者、爾不信也、
<h2> 聖經為證
</h2>
約 5:39 爾當稽考諸經、爾以為其中有永生 之道、而為我作證者、即此經也、
<h2> 責人不信
</h2>
約 5:40 爾不欲就我以得生、
約 5:41 我不受證於人、
約 5:42 我知爾無愛天主之心、
約 5:43 我以我父之名而來、爾不接我、若他人以己名而來、爾必接之、
約 5:44 爾曹互相求榮、不求獨一天主所賜之榮、豈能信乎、
約 5:45 毋意我將訟爾於父、有一訟爾者、即爾所恃之<u>摩西</u>、
約 5:46 爾若信<u>摩西</u>、亦必信我、因<u>摩西</u>書載有指我之言、
約 5:47 爾曹不信其書、如何信我之言哉、
約 6:1 <h2>耶穌以五餅二魚食五千人</h2> 厥後耶穌渡<u>迦利利</u>海、即<u>提比利亞</u>海、
約 6:2 有群眾從之、因見其所行於患病者之異跡、
約 6:3 耶穌登山、偕門徒坐焉、
約 6:4 時<u>猶太</u>人之逾越節伊邇、
約 6:5 耶穌舉目、見群眾就已、謂<u>腓立</u>曰、我儕何由市餅予斯眾食乎、
約 6:6 耶穌自知所將為、言此乃試<u>腓立耳</u>、
約 6:7 <u>腓立</u>答曰、以二百第拿流 約銀二十兩市餅、尚不足使眾各得少許、
約 6:8 有一門徒、即<u>西門</u> <u>彼得</u>之弟<u>安得烈</u>、謂耶穌曰、
約 6:9 在此有一童子攜麰麥餅五、小魚二、但以此予斯眾、焉足乎、
約 6:10 耶穌曰、令眾皆坐、其地多草、眾即坐、數約五千、
約 6:11 耶穌取餅祝謝、分予門徒、門徒分予坐者、分魚亦然、隨眾所欲、
約 6:12 眾既飽、耶穌謂門徒曰、拾餘屑、使無遺棄、
約 6:13 遂將五麰麥餅之屑、眾所食而餘者拾之、盈十二筐、○
<h2> 眾欲強之為王耶穌退避山中
</h2>
約 6:14 眾見耶穌所行異跡、曰、是誠當臨世之先知也、
約 6:15 耶穌知人欲來強之為王、遂復獨往於山、
<h2> 耶穌履海就門徒
</h2>
約 6:16 及暮、門徒下至海濱、
約 6:17 登舟欲渡海、往<u>加伯農</u>、既昏、耶穌尚未至、
約 6:18 風大作、波浪翻騰、
約 6:19 門徒鼓櫂、行約二十五斯他丟、或三十斯他丟、 約十餘里見耶穌履海、漸近舟、甚懼、
約 6:20 耶穌謂之曰、是我也、毋懼、
約 6:21 門徒欲接之登舟、舟忽至所往之處、○
約 6:22 明日、立於海彼岸之眾、見無他舟、惟門徒所登者、亦知耶穌未偕門徒登舟、乃門徒獨往、
約 6:23 但有數小舟、來自<u>提比利亞</u>、至附近主祝謝後眾食餅之處、
<h2> 多人為利身隨從耶穌耶穌責之
</h2>
約 6:24 眾見耶穌與門徒、皆不在彼、遂登舟往<u>加伯農</u>、尋耶穌、
約 6:25 既渡海、遇之、乃曰、拉比、何時至此、
約 6:26 耶穌答曰、我誠告爾、爾曹尋我、非因異跡、乃因食餅得飽耳、
約 6:27 毋為可壞之糧而勞、當為存至永生之糧而勞、即人子所將賜爾者、蓋父天主曾以印印證之矣、
約 6:28 眾曰、我當何為、以行天主之事乎、
約 6:29 耶穌曰、信天主所遣者、即行天主之事、
約 6:30 曰、爾行何異跡、使我見而信爾、爾果何行、
約 6:31 我祖在野食瑪拿、如經載云、主以由天之糧予之食、
<h2> 耶穌言己係真糧信者得食
</h2>
約 6:32 耶穌曰、我誠告爾、<u>摩西</u>未嘗以由天之糧予爾、惟我父以由天之糧予爾、
約 6:33 天主之糧、乃由天降、以生命賜世者也、
約 6:34 眾曰、求主常以斯糧賜我、
約 6:35 耶穌曰、我即生命之糧、就我者必不饑、信我者永不渴、
約 6:36 我曾告爾、爾已見我、而猶不信、
約 6:37 凡父所賜我之人、必就我、就我者、我不逐之於外、
約 6:38 蓋我由天降、非為行己意、乃為行遣我者之意、
約 6:39 父所賜我之人、我不失之、而末日復活之、此即遣我之父之意、
約 6:40 凡見子而信之者得永生、而於末日我復活之、此乃遣我者之意、
約 6:41 <u>猶太</u>人因耶穌云、我乃由天降之糧、遂非議之、
約 6:42 曰、此非<u>約瑟</u>子耶穌乎、其父母我儕識之、何言我由天降、
約 6:43 耶穌曰、爾勿非議、
約 6:44 遣我之父不引之、則無人能就我、 就我者、我於末日復活之、
約 6:45 先知書載云、眾將蒙天主之訓、故凡聽父訓而學之者、悉就我、
約 6:46 此非言人曾見父、惟自天主來者曾見之、
約 6:47 我誠告爾、信我者有永生、
約 6:48 我即生命之糧、
<h2> 食瑪拿者已死食此糧者永不死
</h2>
約 6:49 爾祖在曠野食瑪拿、後亦死、
約 6:50 此乃由天降之糧、俾人食而不死、
約 6:51 我乃生命之糧、由天降者、人食此糧則永生、我所賜之糧、即我之肉、我為使世人得生而舍之、
約 6:52 緣此、<u>猶太</u>人相爭論曰、斯人何能以其肉予我食乎、
約 6:53 耶穌謂之曰我誠告爾、我乃人子、爾曹若不食我肉、不飲我血、則爾內無生、
約 6:54 食我肉、飲我血者、有永生、而在末日、我必復活之、
約 6:55 蓋我肉乃真食、我血乃真飲也、
約 6:56 食我肉、飲我血者、則彼在我內、我在彼內、
約 6:57 永生之父遣我、我因父而生、凡食我者、因我而生亦若此、
約 6:58 此乃由天降之糧、食此糧者必永生、非若爾祖食瑪拿、後亦死、
約 6:59 耶穌在<u>加伯農</u>會堂教誨之時言此、
<h2> 門徒不服此言多有離耶穌者
</h2>
約 6:60 門徒聞之、多有云、難哉斯言、誰能聽之、
約 6:61 耶穌心知門徒不服此言、遂曰、爾以此言為異乎、 爾以此言為異乎原文作爾因此而躓蹶乎
約 6:62 倘爾見人子升於昔所在之處、則何如、
約 6:63 致生者乃神、肉則無益、我所言於爾者、神也、生也、
約 6:64 然爾中有不信者矣、蓋耶穌自始即知不信之者誰、將賣之者誰、
約 6:65 又曰、緣此、我曾告爾云、非我父賜之、無人能就我、
<h2> <u>彼得</u>認耶穌為天主子
</h2>
約 6:66 自是門徒中多有去而不復從之者、
約 6:67 耶穌謂十二門徒曰、爾曹亦欲去乎、
約 6:68 <u>西門</u> <u>彼得</u>對曰、主有永生之言、我尚歸誰乎、
約 6:69 我儕信且知爾乃基督、永生天主之子、
<h2> 耶穌言<u>猶大</u>為魔所惑
</h2>
約 6:70 耶穌曰、爾曹十二人非我所選者乎、然爾中一人魔也、
約 6:71 耶穌言此、蓋指十二門徒之一<u>西門</u>子<u>猶大</u> 稱<u>以斯加畧</u>、將賣耶穌者、
約 7:1 <h2>兄弟勸耶穌入都守節期</h2> 厥後耶穌遊行<u>迦利利</u>、不欲行於<u>猶太</u>、因<u>猶太</u>人欲殺之也、
約 7:2 <u>猶太</u>人居廬節近矣、
約 7:3 耶穌兄弟謂之曰、爾離此、往<u>猶太</u>、使爾門徒亦見爾所行之事、
約 7:4 蓋未有欲彰其名而行於隱者、爾若行此事、則當自顯於世、
約 7:5 其兄弟言此、蓋亦不信之也、
約 7:6 耶穌曰、我時尚未至、爾時無不便、
約 7:7 世不能惡爾、乃惡我、以我證其所行者惡也、
約 7:8 爾往守此節期、我今不往、因我時尚未至也、
約 7:9 耶穌言此、仍居於<u>迦利利</u>、
<h2> 兄弟去後耶穌暗上<u>耶路撒冷</u>
</h2>
約 7:10 其兄弟往後、耶穌亦往守節期、但非顯然、乃隱然、
約 7:11 <u>猶太</u>人於節期尋耶穌曰、其人何在、
約 7:12 眾因耶穌多爭論、有曰、善人也、有曰、否、乃惑眾者、
約 7:13 然無人敢明論之、因懼<u>猶太</u>人也、○
<h2> 在聖殿中訓眾
</h2>
約 7:14 當節期中、耶穌升聖殿教誨、
約 7:15 <u>猶太</u>人奇之曰、此人未學、何由知書、
約 7:16 耶穌謂之曰、我道非我道、乃遣我者之道也、
約 7:17 人欲遵行其旨、必知斯道、或由天主、或我由己而言、
約 7:18 由己而言者、乃求己之榮、惟求遣之者之榮、斯人為真、在其內無不義、
約 7:19 <u>摩西</u>豈不以律法授爾乎、但爾曹中無人守律法、何為欲殺我、
約 7:20 眾曰、爾為魔所憑、誰欲殺爾、
約 7:21 耶穌曰、我曾行一事、爾悉奇異、
約 7:22 <u>摩西</u>授爾割禮、實非由<u>摩西</u>、乃由列祖、爾於安息日為人行割禮、
約 7:23 人於安息日受割禮、免違<u>摩西</u>律法、我於安息日愈人全體、爾怒我乎、
約 7:24 毋以外貌而擬、當以公義而擬、
約 7:25 <u>耶路撒冷</u>民有曰、其人非眾所欲殺者乎、
約 7:26 今彼顯言、而無人斥之、豈有司知其誠為基督乎、
約 7:27 但此人我儕知其所自、基督至時、必無人知其所自、
約 7:28 耶穌在聖殿教誨、呼曰、爾曹知我、亦知我所自、然我非自擅而來、有真者遣我來、爾不知之、
約 7:29 惟我知之、因我由彼出、而彼遣我、
約 7:30 眾欲執耶穌、因其時尚未至、故無執之者、
約 7:31 民多信之、曰、基督來時、將行異跡、豈多於此人所行者乎、
約 7:32 法利賽人聞眾因耶穌如此議論、則與祭司諸長遣吏役執之、
約 7:33 耶穌曰、我尚有片時偕爾、後歸遣我者、
約 7:34 爾將尋我而不遇、我所在之處、爾不能至、
約 7:35 <u>猶太</u>人相語曰、彼將何往、使我不能遇之、豈欲往就散處於<u>希拉</u>人中之<u>猶太</u>人、而教<u>希拉</u>人乎、
約 7:36 彼云、爾將尋我而不遇、我所在之處、爾不能至、此言何意、○
<h2> 渴者當就耶穌
</h2>
約 7:37 節期末日、即大日、耶穌立而呼曰、人渴、當就我飲、
約 7:38 信我者、其腹必流活水之川、如經所載、
約 7:39 耶穌言此、乃指信之者所將受之聖神、蓋當時聖神未降、以耶穌尚未得榮也、
<h2> 民間紛紛議論耶穌
</h2>
約 7:40 眾聞此言、多曰、斯人誠為彼先知、
約 7:41 有曰、是基督、有曰、基督豈出自<u>迦利利</u>乎、
約 7:42 經非云、基督為<u>大衛</u>之裔、出自<u>伯利恆</u>、<u>大衛</u>所居之鄉乎、
約 7:43 於是眾因耶穌議論紛紛、
<h2> 吏役不執耶穌法利賽人不悅
</h2>
約 7:44 其中有欲執之者、惟無人敢執之、
約 7:45 吏役歸、見祭司諸長及法利賽人、眾問曰、爾何不曳之來、
約 7:46 吏役答曰、從未有人言若此人言者、
約 7:47 法利賽人曰、爾曹亦被惑乎、
約 7:48 有司及法利賽人、有信之者乎、
約 7:49 但此眾不識律法、實可詛也、
<h2> 法利賽人又不悅<u>尼哥底母</u>之言
</h2>
約 7:50 中有<u>尼哥底母</u>、即曾夜就耶穌者、謂法利賽人曰、
約 7:51 未究詰人、不識其所為、我律法豈罪之乎、
約 7:52 眾答曰、爾亦<u>迦利利</u>人乎、可考而知、從無先知由<u>迦利利</u>起者、
約 7:53 於是眾各歸其家、
約 8:1 <h2>法利賽人以被執之淫婦問難耶穌</h2> 耶穌往油果山、
約 8:2 清晨、復入聖殿、民就耶穌、乃坐而教之、
約 8:3 有婦行淫時被執、經士及法利賽人、曳婦就耶穌、使立於中、
約 8:4 謂耶穌曰、師、此婦行淫時被執、
約 8:5 若此之婦、<u>摩西</u>律法中、命我儕擊以石、爾意云何、
約 8:6 眾言此、乃試耶穌、欲得故以訟之、耶穌鞠躬、以指畫地、
約 8:7 眾問不已、耶穌伸起、謂之曰、爾中無罪者、可先投石擊之、
約 8:8 耶穌復鞠躬畫地、
約 8:9 眾聞此言、內心自罪、自長至幼、一一皆出、獨遺耶穌在、乃婦立於中、
約 8:10 耶穌伸起、見婦外無人、謂婦曰、婦、訟爾者何在、無人罪爾乎、
約 8:11 婦曰、主、無人、耶穌曰、我亦不罪爾、爾去、毋再犯罪、○
<h2> 耶穌言己為世之光所傳之道真實
</h2>
約 8:12 耶穌復語眾曰、我乃世之光、從我者不行於暗、而得生之光、
約 8:13 法利賽人謂之曰、爾為己作證、爾證不真、
約 8:14 耶穌答曰、我雖為己作證、我證亦真、蓋我知我自何來何去、爾不知我自何來何去、
約 8:15 爾則以貌擬人、我則不擬人、
約 8:16 設我擬人、我擬乃真、以我非獨在、我與遣我之父同在、
約 8:17 爾律法載云、二人之證乃真、
約 8:18 我為己作證、更有遣我之父、為我作證、
約 8:19 眾曰、爾父何在、耶穌曰、爾不識我、亦不識我父、爾若識我、亦必識我父、
約 8:20 耶穌在聖殿之庫院教誨時言此、而無人執之、因其時尚未至也、
約 8:21 耶穌復謂眾曰、我往、爾必尋我、爾必死於爾罪中、我往之所、爾不能至、
約 8:22 <u>猶太</u>人曰、彼云我往之所、爾不能至、彼欲自戕乎、
約 8:23 耶穌謂之曰、爾屬下、我屬上、爾屬此世、我不屬此世、
約 8:24 故我謂爾云、爾必死於爾罪中、爾若不信我之為我、 或作爾若不信我為基督必死於爾罪中、
約 8:25 眾曰、爾為誰、耶穌曰、即我自始所告爾者、
約 8:26 我有多端論爾議爾、惟遣我者乃真、我所聞於彼者、則告於世、
約 8:27 眾不知其言乃指父而言、
約 8:28 耶穌謂之曰、爾曹舉人子之時、方知我之為我、 或作我為基督並所為無一自擅、乃循我父所教我者而言、
約 8:29 遣我者偕我、父不遺我獨在、因我常行其所悅之事、
約 8:30 耶穌言此、人多信之、○
<h2> 信之者得真理真理必使之自由
</h2>
約 8:31 耶穌謂信己之<u>猶太</u>人曰、爾若恆居於我道、是誠為我徒也、
約 8:32 爾亦必識真理、而真理將釋爾、
約 8:33 眾曰、我儕乃<u>亞伯拉罕</u>之裔、從未為人之奴、何云釋我、
約 8:34 耶穌曰、我誠告爾、凡犯罪者、乃為罪之奴、
約 8:35 天奴不永居於家、而子則永居、
約 8:36 是以若子釋爾、則爾誠釋矣、
<h2> <u>猶太</u>人雖係<u>亞伯拉罕</u>子孫卻為罪之奴
</h2>
約 8:37 我知爾為<u>亞伯拉罕</u>之裔、雖然、爾欲殺我、以我道不存於爾心也、
約 8:38 我言所見於我父者、爾行所見於爾父者、
約 8:39 眾曰、<u>亞伯拉罕</u>我父也、耶穌曰、爾若為<u>亞伯拉罕</u>之子、則必行<u>亞伯拉罕</u>之所行、
約 8:40 今我以所聞於天主之真理告爾、爾反欲殺我、此非<u>亞伯拉罕</u>之所行、
<h2> 雖稱天主為父郤屬於魔
</h2>
約 8:41 爾行爾父之所行、眾曰、我儕非由淫亂而生、惟有一父、即天主也、
約 8:42 耶穌曰、若天主為爾父、則必愛我、因我由天主而出、由天主而來、我非自擅而來、乃天主遣我也、
約 8:43 爾胡不明我言、因爾不能聽我道故也、
約 8:44 爾父即魔、爾曹由彼而出、爾喜行爾父之所欲、彼自始為殺人者、不立於真理、以其內無真理、彼言誑、乃由本性而言之、因彼為誑者、且為誑者之父也、
約 8:45 我以真理告爾、爾故不信我、
約 8:46 爾中誰能證我有罪乎、我既以真理告爾、何不信我、
約 8:47 屬天主者、必聽天主之言、爾不聽者、以爾不屬天主也、
<h2> <u>猶太</u>人謗耶穌
</h2>
約 8:48 <u>猶太</u>人曰、我言爾乃<u>撒瑪利亞</u>人、且為魔所憑者、其言豈不然乎、
約 8:49 耶穌曰、我非為魔所憑、我尊我父、惟爾侮我、
約 8:50 我不求己榮、有一為我求榮、且行審判者、
約 8:51 我誠告爾、人若守我道、則永不死、
約 8:52 <u>猶太</u>人曰、今我儕知爾為魔所憑者、<u>亞伯拉罕</u>已死、眾先知亦然、而爾曰、人若守我道、則永不死、
約 8:53 爾豈大於我祖<u>亞伯拉罕</u>乎、<u>亞伯拉罕</u>死、諸先知亦死、爾以己為何等人耶、
<h2> 耶穌言己為天主所榮
</h2>
約 8:54 耶穌曰、若我自榮、我榮則虛、榮我者乃我父、即爾所言為爾天主者、
約 8:55 爾曹不識之、我識之、我若言不識、則為誑者如爾曹、但我識之而守其道、
<h2> 言己在<u>亞伯拉罕</u>之先<u>猶太</u>人欲以石擊之
</h2>
約 8:56 爾祖<u>亞伯拉罕</u>因將見我之日 或作甚願見我之日甚喜、見之則樂矣、
約 8:57 <u>猶太</u>人謂之曰、爾年尚未五十、已見<u>亞伯拉罕</u>乎、
約 8:58 耶穌曰、我誠告爾、未有<u>亞伯拉罕</u>、我已在矣、
約 8:59 眾取石欲擊之、耶穌隱避、出聖殿、自眾中經過而去、
約 9:1 <h2>耶穌醫生而瞽者</h2> 耶穌行時、見一人生而瞽者、
約 9:2 門徒問曰、拉比、其人生而瞽、是誰之罪、斯人之罪乎、抑其父母之罪乎、
約 9:3 耶穌曰、非斯人之罪、亦非其父母之罪、乃特欲於其身顯天主之作為耳、
約 9:4 時尚晝、我當行遣我者之事、夜至、則無人能行矣、
約 9:5 我在世、為世之光、
約 9:6 言竟、唾於地、以唾和泥、塗瞽者之目、
約 9:7 命之曰、往洗於<u>西羅亞</u>池、<u>西羅亞</u>譯即奉遣者也、其人遂往洗、返、其目即能見矣、
約 9:8 鄰人及素見其為瞽者、曰、此非坐而乞者乎、
約 9:9 有曰、是彼、有曰、似彼、彼則言曰、是我、
<h2> 人問瞽者何以得見
</h2>
約 9:10 眾問曰、爾目何以得明、
約 9:11 答曰、有名耶穌者、和泥塗我目、命我云、往洗於<u>西羅亞</u>池、我往洗、即能見、
約 9:12 眾曰、其人何在、曰、不知、
<h2> 法利賽人因耶穌安息日施醫欲罪耶穌
</h2>
約 9:13 眾攜前為瞽者、見法利賽人、
約 9:14 耶穌和泥明瞽者之目之日、乃安息日、
約 9:15 法利賽人復問其目何以得明、答曰、彼以泥塗我目、是以能見焉、
約 9:16 法利賽人中有曰、其人不守安息日、必非由天主者、有曰、罪人焉能行如此之異跡乎、於是眾論紛紛、
約 9:17 眾復問之曰、使爾目明者、爾言其為何如人、曰、先知也、
約 9:18 <u>猶太</u>人不信其素瞽而後目明、遂呼其父母、
約 9:19 問曰、此乃爾子、即爾所言生而瞽者乎、今如何能見、
約 9:20 其父母答曰、此我子、生而瞽、我知之、
約 9:21 今何以能見、我則不知、誰明其目、我亦不知、彼年已長、爾可問之、使之自言、
約 9:22 其父母言此、懼<u>猶太</u>人故也、蓋<u>猶太</u>人已定議、若有人認耶穌為基督、必逐之出會、
約 9:23 故其父母云、彼年長矣、可問之、
<h2> 得愈者信耶穌為之作證
</h2>
約 9:24 法利賽人復呼前為瞽者曰、爾當歸榮於天主、我知彼乃罪人、
約 9:25 答曰、彼為罪人與否、我不知、有一事我知之、即我昔瞽而今能見、
約 9:26 眾復問之曰、彼於爾何為、如何明爾目、
約 9:27 答曰、我已告爾、爾不聽、胡欲再聽、爾曹亦欲為其門徒乎、
約 9:28 眾詈之曰、爾乃其門徒、我儕則<u>摩西</u>之門徒、
約 9:29 天主與<u>摩西</u>言、我所知也、若此人、我不知其何自、
約 9:30 其人答曰、異哉此事、彼明我目、而爾不知其何自、
約 9:31 我儕知天主不聽罪人、惟欽崇天主、而遵行其旨者、天主則聽之、
約 9:32 亙古以來、未聞有人能明生而瞽者之目、
約 9:33 此人若非由天主、則無所能為也、
<h2> 法利賽人逐得愈者出教耶穌收之為門徒
</h2>
約 9:34 眾謂之曰、爾全身生於罪中、而反教我乎、遂逐之出、
約 9:35 耶穌聞其見逐、遇之、曰、爾信天主之子乎、
約 9:36 對曰、彼為誰、使我信之、
約 9:37 耶穌曰、爾曾見之、今與爾言者是也、
約 9:38 曰、主、我信、遂拜之、
<h2> 耶穌言己降世使瞽者明明者瞽
</h2>
約 9:39 耶穌曰、我為審判臨世、使不見者得見、見者反瞽、
約 9:40 旁有數法利賽人聞此言、謂耶穌曰、我儕亦瞽乎、
約 9:41 耶穌曰、爾若瞽、則無罪、今爾云我能見、則爾罪尚存也、
約 10:1 <h2>耶穌為門又為善牧</h2> 我誠告爾、入羊牢、不由其門、而由他處踰者、賊也、盜也、
約 10:2 由門入者、乃羊之牧也、
約 10:3 守門者為之啟、羊亦聽其聲、按名呼其羊、引之出、
約 10:4 既出其羊、則先之行、而羊從之、因識其聲故也、
約 10:5 不從他人而避之、因不識他人之聲也、
約 10:6 耶穌以此喻告眾、而眾不解其云何、○
約 10:7 耶穌復曰、我誠告爾、我即羊之門、
約 10:8 凡先我來者、賊也、盜也、羊亦不聽之、
約 10:9 我即門也、凡由我入者、必得救、且出入得芻、
約 10:10 賊至特為竊、為殺、為滅、我至使羊得生、且所得之生愈盛、
<h2> 善牧為羊舍命
</h2>
約 10:11 我乃善牧、善牧者為羊舍命、
約 10:12 傭者非羊之牧、羊非其所有、見狼至、棄其羊而逃、狼即攫羊而散其群、
約 10:13 傭者逃、以其為傭而不顧羊、
約 10:14 我乃善牧、我識我羊、羊亦識我、
約 10:15 如父識我而我識父、且我為羊舍命、
約 10:16 我別有羊、非屬此牢者、我亦當引之、彼必聽我聲、而成一群、歸一牧、
約 10:17 緣此、我父愛我、以我舍命、又復得之、
約 10:18 無人能奪我命、我自舍之、我能舍之、亦能復得之、我曾由我父承受此命、
<h2> <u>猶太</u>人紛紛議論耶穌
</h2>
約 10:19 <u>猶太</u>人緣此言、復議論紛紛、
約 10:20 其中多曰、彼憑於魔而狂、胡為聽之、
約 10:21 有曰、此非憑於魔者之言、魔豈能明瞽者之目乎、○
<h2> 耶穌言己為基督為天主之子以所行者為證
</h2>
約 10:22 在<u>耶路撒冷</u>有重修聖殿節、正冬時也、
約 10:23 耶穌在聖殿、行於<u>所羅門</u>之廊、
約 10:24 <u>猶太</u>人環之曰、爾使我儕猶豫、至於何時、爾若為基督、可明以告我、
約 10:25 耶穌曰、我曾告爾、而爾不信、我託我父之名所行之事、為我作證、
約 10:26 乃爾不信、因爾非我之羊、如我曾告爾者、
約 10:27 我羊聽我聲、我識之、而彼從我、
約 10:28 我賜之以永生、永不淪亡、無能奪之於我手、
約 10:29 我父以之賜我、父大於萬有、無能奪之於我父之手、
約 10:30 我與父為一、
<h2> <u>猶太</u>人欲殺耶穌
</h2>
約 10:31 <u>猶太</u>人復取石欲擊之、
約 10:32 耶穌曰、我由我父、以多善事示爾、此諸事中、爾為何事以石擊我、
約 10:33 <u>猶太</u>人曰、我非為善事以石擊爾、乃為褻瀆之言、爾本為人、而以己為天主也、
約 10:34 耶穌曰、爾律法豈不載云、我曾言爾曹為神乎、
約 10:35 夫經不可毀也、若奉天主命者、稱之為神、
約 10:36 則父所成聖而遣於世者、言我乃天主之子、爾何謂之曰、爾褻瀆乎、
約 10:37 若我不行我父之事、則毋信我、
約 10:38 若我行之、雖不信我、當信其事、使爾知且信父在我內、我在父內、
<h2> 耶穌避<u>猶太</u>人
</h2>
約 10:39 眾復欲執之、耶穌脫其手而去、
<h2> 往<u>約但</u>河外多人信從
</h2>
約 10:40 復往<u>約但</u>外、至<u>約翰</u>前施洗之處居焉、
約 10:41 人多就之、曰、<u>約翰</u>未行異跡、而所言指斯人者皆真、
約 10:42 是處人多信之、
約 11:1 <h2>耶穌使<u>拉撒路</u>復活</h2> 有病者、名<u>拉撒路</u>、居<u>伯他尼</u>、乃<u>瑪利亞</u> <u>瑪他</u>姊妹之村、
約 11:2 此<u>瑪利亞</u>即以香膏膏主、以髮拭主足者、彼病者<u>拉撒路</u>、乃其兄也、
約 11:3 姊妹遣人往告耶穌曰、主、爾所愛者病矣、
約 11:4 耶穌聞之曰、此病不致死、乃為天主之榮、使天主之子、因此得榮、
約 11:5 夫耶穌愛<u>瑪他</u>與其妹及<u>拉撒路</u>、
約 11:6 既聞<u>拉撒路</u>病、於所居之處、仍留二日、
約 11:7 後語門徒曰、我儕復往<u>猶太</u>、
約 11:8 門徒曰、拉比、<u>猶太</u>人近欲以石擊爾、爾復欲往彼乎、
約 11:9 耶穌答曰、一晝非六時 六時原文作十二時按古猶太一晝分十二時乎、人若晝行不蹶、因見此世之光、
約 11:10 夜行必蹶、以其無光也、
約 11:11 既言此、又曰、我儕之友<u>拉撒路</u>寢、我往醒之、
約 11:12 門徒曰、主、彼若寢則將愈、
約 11:13 耶穌言此指其死、門徒意謂指其安寢也、
約 11:14 耶穌即明告之曰、<u>拉撒路</u>死矣、
約 11:15 我不在彼、則為爾而喜、使爾能信、今偕我往就之、
約 11:16 <u>多瑪</u>稱<u>低度摩</u>語同門者曰、我儕亦往、與之同死、
約 11:17 耶穌至、知<u>拉撒路</u>葬於墓己四日矣、
約 11:18 <u>伯他尼</u>近<u>耶路撒冷</u>、相去約十五斯他丟、 約六里
約 11:19 時<u>猶太</u>人多至<u>瑪他</u>及<u>瑪利亞</u>之家、為其兄亡而唁之、
約 11:20 <u>瑪他</u>聞耶穌至、即出迎之、<u>瑪利亞</u>仍坐於室、
約 11:21 <u>瑪他</u>謂耶穌曰、主若在此、我兄必不死、
約 11:22 雖然、我知即於此時、爾凡求於天主者、天主必賜爾、
約 11:23 耶穌曰、爾兄必復活、
約 11:24 <u>瑪他</u>曰、我知末日復活之時、彼必復活、
約 11:25 耶穌曰、復活者我、生命者亦我、信我者、雖死必生、
約 11:26 凡生而信我者、永不死、爾信此否、
約 11:27 對曰、主歟、然、我信爾乃基督天主之子、當臨世者也、
約 11:28 言竟、遂歸、潛招其妹<u>瑪利亞</u>曰、師來此呼爾、
約 11:29 <u>瑪利亞</u>聞之、亟起、往就耶穌、
約 11:30 時、耶穌未入村、尚在<u>瑪他</u>迎之之處、
約 11:31 唁<u>瑪利亞</u>之<u>猶太</u>人、偕<u>瑪利亞</u>在室中、見其亟起而出、則隨之曰、彼必往墓哭泣、
約 11:32 <u>瑪利亞</u>至耶穌處、見之、俯伏其足下、曰、主若在此、我兄必不死、
約 11:33 耶穌見其哭、又見同來之<u>猶太</u>人亦哭、乃傷心惻怛、
約 11:34 曰、爾葬之於何處、曰、主來觀、
約 11:35 耶穌哭、
約 11:36 <u>猶太</u>人曰、觀其愛此人、何其甚哉、
約 11:37 有曰、彼曾明瞽者之目、豈不能使此人不死乎、
約 11:38 耶穌又傷心、至墓前、墓乃一洞、塞以石、
約 11:39 耶穌曰、去石、死者之妹<u>瑪他</u>曰、主、今已四日、屍必臭矣、
約 11:40 耶穌謂之曰、我不告爾云、爾若有信、可見天主之榮乎、
約 11:41 眾遂移石離死者之葬處、耶穌舉目仰天曰、父、我感謝爾、因爾已聽我、
約 11:42 我知爾常聽我、但我言此、乃為環立之人、使其信遣我者乃爾也、
約 11:43 耶穌言竟、大聲呼曰、<u>拉撒路</u>出、
約 11:44 死者即出、手足纏以布、面裹以巾、耶穌曰、可解之使行、○
<h2> <u>猶太</u>多人信耶穌
</h2>
約 11:45 <u>猶太</u>人就<u>瑪利亞</u>者、見耶穌所行之事、多信之、
約 11:46 有往見法利賽人者、以耶穌所行之事告之、
<h2> 祭司諸長與法利賽人欲害耶穌
</h2>
約 11:47 於是祭司諸長、及法利賽人、召集公會、議曰、此人多行異跡、我儕何以處之、
約 11:48 若縱其如此、眾必信之、則<u>羅瑪</u>人必至奪我土地、擄我人民、
<h2> <u>該亞法</u>預言耶穌為民而死
</h2>
約 11:49 其中有一人、名<u>該亞法</u>、是歲為大祭司、語眾曰、爾曹無所知也、
約 11:50 獨不思一人為民而死、致通國不滅、即為我儕之益、
約 11:51 彼言此、非由己意、乃因是歲為大祭司、故預言耶穌將為民而死、
約 11:52 且不第為斯民、又為使天主散處之子、咸集於一、
約 11:53 自是日後、眾相議欲殺耶穌、
<h2> 耶穌避於他處
</h2>
約 11:54 故耶穌不顯行於<u>猶太</u>人中、乃去、往近野之地、至一邑、名<u>以法蓮</u>、偕門徒居焉、
約 11:55 <u>猶太</u>人逾越節近矣、節前、多人由鄉間上<u>耶路撒冷</u>、欲自潔、
<h2> 有人尋耶穌欲殺之
</h2>
約 11:56 眾尋耶穌、立於聖殿相語曰、爾意如何、彼來守節期否、
約 11:57 祭司諸長及法利賽人已出令、凡知耶穌所在、即當明報以執之、
約 12:1 <h2><u>瑪利亞</u>以香膏膏耶穌足</h2> 逾越節前六日、耶穌至<u>伯他尼</u>、即耶穌復活之<u>拉撒路</u>所居之處、
約 12:2 有人為耶穌設晚餐、<u>瑪他</u>供事、<u>拉撒路</u>亦在席坐者中、
約 12:3 <u>瑪利亞</u>取至真至貴香膏一斤、膏耶穌足、以髮拭之、膏香滿室、
約 12:4 時有一門徒、即將賣耶穌者、乃<u>西門</u>子<u>猶大</u> 稱<u>以斯加畧</u>、曰、
約 12:5 何不售此膏、得三百第拿流 約銀三十兩以濟貧乎、
約 12:6 <u>猶大</u>言此、非為恤貧、特因其慣於偷竊、且司金囊、而私取其中所貯、
約 12:7 耶穌曰、姑聽之、婦藏此膏、為我葬日之用、
約 12:8 蓋貧者常偕爾、我不常偕爾、○
<h2> 有多人至欲見復活之<u>拉撒路</u>祭司諸長欲殺<u>拉撒路</u>
</h2>
約 12:9 <u>猶太</u>人眾多、知耶穌在彼、遂至、不獨為耶穌、又欲見耶穌所復活之<u>拉撒路</u>、
約 12:10 祭司諸長相議、並欲殺<u>拉撒路</u>、
約 12:11 蓋<u>猶太</u>人為<u>拉撒路</u>之故、多往而信耶穌、○
<h2> 耶穌乘驢入<u>耶路撒冷</u>
</h2>
約 12:12 明日、來守節期之眾、聞耶穌將至<u>耶路撒冷</u>、
約 12:13 取巴勒瑪樹 巴勒瑪樹椶類株高而結果果形似棗枝出迎、呼曰、荷撒拿、奉主名而來之<u>以色列</u>王、當稱頌也、
約 12:14 耶穌獲一小驢、乘之、如經載云、
約 12:15 <u>郇</u>邑、 邑原文作女毋懼、爾之王、乘小驢而至、
約 12:16 門徒初不明此、迨耶穌得榮後、方憶經指耶穌載有此事、且憶眾為耶穌如是而行、
約 12:17 當耶穌呼<u>拉撒路</u>出墓復活時、有多人偕之、為之作證、
約 12:18 眾聞耶穌行此異跡、故出迎之、
約 12:19 法利賽人相語曰、豈不見爾曹所謀、全無益乎、舉世皆從之矣、○
<h2> <u>希拉</u>人欲見耶穌
</h2>
約 12:20 當節期、來崇拜者中有<u>希拉</u>數人、
約 12:21 就<u>迦利利</u> <u>伯賽大</u>人<u>腓立</u>、求之曰、先生、我儕欲見耶穌、
約 12:22 <u>腓立</u>往告<u>安得烈</u>、<u>安得烈</u>與<u>腓立</u>來告耶穌、
<h2> 耶穌預言己將就死
</h2>
約 12:23 耶穌曰、子得榮之時至矣、
約 12:24 我誠告爾、麥一粒、若不遺地而死、則仍一粒、死則結實繁矣、
約 12:25 愛其生命者、反喪之、不愛生命者、 不愛生命者原文作厭其生命者必保之至永生、
約 12:26 欲事我者、當從我、我所在、事我者亦在、人若事我、我父必貴之、
約 12:27 今我心憂忡、我將何言、父歟、求救我免於斯時乎、然我至斯時、特為此也、
約 12:28 父歟、願爾榮爾名、倏有聲自天來云、我已榮之、必再榮之、
約 12:29 旁立之眾聞之曰、此雷聲也、有曰、天使與之言、
約 12:30 耶穌曰、此聲非為我、乃為爾曹、
約 12:31 斯世今必審判、斯世之君、今將被逐、
約 12:32 迨我見舉離地、則必引眾就我、
約 12:33 耶穌言此、乃指己將若何而死也、
約 12:34 眾曰、我聞律法云、基督永存、爾何言人子必見舉、此人子為誰、
約 12:35 耶穌曰、片時光尚偕爾、乘有光當行、恐暗忽臨、行於暗者、不知所往、
約 12:36 尚有光、當信光、致爾為光之子、耶穌言竟、遂去、避眾而隱、○
<h2> <u>猶太</u>人心中蒙昧不信耶穌
</h2>
約 12:37 耶穌雖行異跡於眾前若此之多、眾猶不之信、
約 12:38 為應先知<u>以賽亞</u>之言云、主、我所傳聞、誰信乎、主所顯之大力、誰見乎、
約 12:39 彼眾不能信、因<u>以賽亞</u>復云、
約 12:40 主使其目瞽心頑、免其目明心悟、悔改而我醫之、
約 12:41 <u>以賽亞</u>言此、蓋見主之榮、指主而言也、
<h2> 有司多信耶穌惟不敢明認
</h2>
約 12:42 然有司中多有信之、惟因懼法利賽人、不敢明認、恐見逐於會、
約 12:43 蓋喜人之榮、過於天主之榮也、
<h2> 耶穌言己乃天主所遣信己者即信天主
</h2>
約 12:44 耶穌呼曰、信我者、非信我、乃信遣我者、
約 12:45 見我、即見遣我者、
約 12:46 我臨世為光、使信我者、弗居於暗、
約 12:47 聞我言而不信者、我不罪之、因我至、非為罪世、乃為救世、
約 12:48 凡棄我而不納我言之人、有罪之者、即我所傳之道、末日必罪之、
約 12:49 蓋我非自擅而言、乃遣我之父、以所當述當言者命我、
約 12:50 我知其命乃永生、故我所言者、皆遵父所告我而言也、
約 13:1 逾越節前、耶穌知己離世歸父之時已至、既愛屬己者在世、至終仍愛之、
約 13:2 晚餐時、魔以賣耶穌之意、置於<u>西門</u>子<u>猶大</u> 稱<u>以斯加畧</u>之心、
約 13:3 耶穌知父以萬物付其手、且知既由天主來、亦將歸於天主、
<h2> 耶穌濯門徒足
</h2>
約 13:4 乃離席而起、解衣、取巾自束、
約 13:5 盛水於盤、濯門徒足、以所束之巾拭之、
約 13:6 至<u>西門</u> <u>彼得</u>、<u>彼得</u>曰、主、爾濯我足乎、
約 13:7 耶穌曰、我所行者、爾今不知、後必知之、
約 13:8 <u>彼得</u>曰、爾永不可濯我足、耶穌曰、我若不濯爾、則爾與我無與、
約 13:9 <u>西門</u> <u>彼得</u>對曰、主、不止我足、並手與首亦可濯、
約 13:10 耶穌曰、凡沐浴者、祗須濯足、而全身潔矣、爾曹亦潔、然非皆潔、
約 13:11 蓋耶穌知將賣之者為誰、故曰、爾曹非皆潔、○
<h2> 勸門徒謙卑彼此親愛
</h2>
約 13:12 既濯門徒足、衣衣復坐、謂門徒曰、我今為爾所行者、爾知之否、
約 13:13 爾稱我為師為主、爾之言然、我誠是也、
約 13:14 我為主為師、猶濯爾足、爾曹亦當互相濯足、
約 13:15 我今示爾模範、使爾效我所行於爾者而行之、
約 13:16 我誠告爾、僕不大於主、奉遣者不大於遣之者、
約 13:17 爾若知此而行、則有福矣、
<h2> 預言己將為一徒所賣
</h2>
約 13:18 我言此、非指爾曹諸人、我所選者我知之、此為應經所載云、與我同食者、舉踵踶我、
約 13:19 今者事尚未成、我先告爾、至事成時、爾可信我之為我、 或作信我為基督
約 13:20 我誠告爾、接我所遣者、即接我、接我者、即接遣我者也、○
約 13:21 耶穌言此、其心忡忡、曰、我誠告爾、爾曹中一人將賣我矣、
約 13:22 門徒相視且疑、不知其指誰而言、
約 13:23 門徒之一、即耶穌所愛者、坐近耶穌之懷、
<h2> 示意於<u>約翰</u>賣己者乃<u>猶大</u>
</h2>
約 13:24 <u>西門彼得</u>以首示意、使問耶穌指誰而言、
約 13:25 乃倚耶穌之懷、問曰、主、為誰、
約 13:26 耶穌曰、我蘸片餅予之者即是、遂蘸片餅、予<u>西門</u>子<u>猶大</u> 稱<u>以斯加畧</u>、
約 13:27 <u>猶大</u>受餅後、<u>撒但</u>入其心、耶穌謂之曰、爾所欲行者速行之、
約 13:28 同席者、無人知耶穌言此何指、
約 13:29 因<u>猶大</u>司金囊、有以為耶穌命其市節期所需、或命其濟貧、
約 13:30 <u>猶大</u>受餅亟出、其時夜矣、
約 13:31 既出、耶穌曰、今人子得榮、天主因人子亦得榮、
約 13:32 天主既因人子得榮、則天主將以己榮人子、且速榮之、
約 13:33 小子、我偕爾僅片時、爾將尋我、我所往之處、爾不能至、昔我告<u>猶太</u>人者、今亦告爾、
<h2> 命門徒彼此相愛
</h2>
約 13:34 我以新誡示爾、即爾相愛是也、爾當相愛、如我愛爾然、
約 13:35 爾若相愛、則眾由此可識爾為我之門徒、
<h2> 向<u>彼得</u>言爾將三次不認我
</h2>
約 13:36 <u>西門</u> <u>彼得</u>曰、主將何往、耶穌答曰、我所往之處、爾今不能從我、後必從我、
約 13:37 <u>彼得</u>曰、主、胡為今不能從爾、我願為爾舍命、
約 13:38 耶穌曰、爾願為我舍命乎、我誠告爾、鷄鳴之先、爾將三次言不識我矣、
約 14:1 <h2>耶穌將去世預安門徒之心</h2> 爾曹心勿憂、當信天主、亦當信我、
約 14:2 我父家多第宅、否則我必告爾、我往為爾備居處、 或作否則我豈告爾我往為爾備居處乎
約 14:3 我既往為爾備居處、必復來接爾歸我、我所在、使爾亦在、
約 14:4 我往之所、爾知之、其途亦知之、
約 14:5 <u>多瑪</u>曰、主往之所、我儕不知、何能知其途乎、
<h2> 言己乃道乃真乃生又與父合而為一
</h2>
約 14:6 耶穌曰、我即途也、真理也、生命也、非由我、無人能就父、
約 14:7 爾若識我、必識我父、今而後爾識之、且已見之、
約 14:8 <u>腓立</u>曰、主、以父示我儕足矣、
約 14:9 耶穌曰、<u>腓立</u>、我偕爾曹如此之久、爾尚不識我乎、見我即見父、何言以父示我乎、
約 14:10 我在父內、父在我內、爾不信乎、我所語爾之言、非由己意而言、乃居於我內之父、行其事也、
約 14:11 爾當信我在父內、父在我內、若不信我言、則當因事信我、
約 14:12 我誠告爾、我所行之事、信我者、亦將行之、且大於此者、亦將行之、因我歸於父、
<h2> 奉主名祈禱必有應驗
</h2>
約 14:13 爾曹託我名、無論何求、我必成之、使父因子得榮、
約 14:14 若爾曹託我名有所求、我必成之、
<h2> 耶穌許賜聖神
</h2>
約 14:15 爾若愛我、必守我誡、
約 14:16 我將求父、父必別以保慰者 保慰者原文作巴拉基利土下同賜爾、偕爾永居、
約 14:17 即真理之神、世不能接之、以其未之見、亦未之識也、惟爾識之、因彼偕爾居、亦將在爾衷、
約 14:18 我不遺爾為孤、我必復來就爾、
約 14:19 尚有片時、而世不復見我、惟爾曹見我、因我生、爾亦必生、
約 14:20 彼日、爾必知我在父內、爾在我內、我在爾內、
約 14:21 聞 聞原文作有我誡而守之者、即愛我、愛我者、必見愛於我父、我亦愛之、且將顯己於彼、
約 14:22 <u>猶大</u>非稱<u>以斯加畧</u>之<u>猶大</u>、謂耶穌曰、主、顯己於我儕、不顯己於世、何歟、
約 14:23 耶穌曰、人若愛我、必守我言、我父必愛之、我與父 原文作我儕必就之、而與之居、
約 14:24 不愛我者、不守我言、但爾曹所聞之言、非我之言、乃遣我之父之言、
約 14:25 我尚偕爾曹時、以此告爾、
約 14:26 惟保慰者、即聖神、父因我名而遣之者、必將以一切訓爾、且使爾憶凡我所語爾者、
<h2> 賜門徒平安
</h2>
約 14:27 我遺爾以安、乃以我之安賜爾、我所賜爾者、非若世之所賜、爾心勿憂勿懼、
約 14:28 爾曹已聞我告爾云、我將往、而復來就爾、爾若愛我、則我言歸父、爾必為此喜、因父大於我也、
約 14:29 事尚未成、我先告爾、迨事成時、爾可信也、
約 14:30 此後我不與爾多言、蓋斯世之君將至、彼於我無所有、 彼於我無所有或作彼於我無權
約 14:31 此皆為使世知我愛父、遵父命而行、起、我儕離此而去、
約 15:1 <h2>耶穌以葡萄樹設喻言門徒當與己聯合</h2> 我為真葡萄樹、我父為園師、
約 15:2 凡在我之枝而不結果者、父去之、凡結果者、修潔之、使之結果尤繁、
約 15:3 今爾曹因我傳爾之言、已被修潔、
約 15:4 爾當在我內、我亦必在爾內、設枝不在葡萄樹、則不能結果、爾曹不在我內亦若是、
約 15:5 我為葡萄樹、爾為枝、凡在我內而我在彼內者、則結果繁矣、蓋爾曹離我、則無能為也、
約 15:6 人不在我內、則如枝被擲於外而槁、人拾之、投火而焚、
約 15:7 爾若在我內、我言亦在爾內、則凡所欲者可求、必為爾成之、
約 15:8 若爾結果繁盛、則我父因此得榮、而爾曹誠為我徒矣、
約 15:9 如父愛我、我亦愛爾、爾當居於我之愛、
約 15:10 爾若守我誡、則居於我之愛、如我守父之誡、而居於父之愛、
約 15:11 我以此告爾、致我之喜恆存於爾內、且使爾之喜充足、
約 15:12 爾當相愛、如我愛爾、此乃我之誡、
約 15:13 人為友舍命、愛未有大於此者、
約 15:14 爾遵行我所命爾者、即為我友、
約 15:15 我不復稱爾為僕、蓋僕不知主人所行、我稱爾為友、緣我以所聞於我父者示爾、
約 15:16 非爾選我、乃我選爾、且命爾往而結果、而爾果恆存、則爾託我名凡求於父者、父必賜爾、
約 15:17 我以此命爾、使爾相愛、
<h2> 門徒必為世人所憾
</h2>
約 15:18 世若惡爾、當知未惡爾之先已惡我、
約 15:19 爾若屬世、則世必愛屬己者、但爾不屬世、乃我所選於世者、故世惡爾、
<h2> 耶穌預安其心
</h2>
約 15:20 爾當憶我昔所告爾之言云、僕不大於主人、眾若窘逐我、亦必窘逐爾、若守我言、亦必守爾言、
約 15:21 人緣我名、以是待爾、因不識遣我者故也、
約 15:22 若我未來訓之、則其人無罪、今其罪不得辭矣、
約 15:23 惡我者亦惡我父、
約 15:24 若我在其中、不行他人所未行之事、則其人無罪、今已見之、且惡我及我父、
<h2> 聖神將為耶穌作證
</h2>
約 15:25 是皆為應其律法所載云、彼無故而惡我、
約 15:26 我由父將遣於爾之保慰者、即真理之神、由父而出者、彼既至、必為我作證、
<h2> 門徒亦作證
</h2>
約 15:27 爾曹亦必作證、因爾自始偕我也、
約 16:1 <h2>耶穌又安慰門徒之心</h2> 我以此告爾、免爾 因我躓蹶、
約 16:2 人將逐爾出會、且時將至、凡殺爾者、必以為此乃奉事天主、
約 16:3 彼如此待爾、因不識父與我也、
約 16:4 我以此告爾、使爾時至、可憶我曾告爾、昔我不告爾者、以我尚偕爾也、
約 16:5 今我將歸於遣我者、爾曹無人問我何往、
<h2> 以聖神降臨慰之
</h2>
約 16:6 惟因我以此言告爾、則爾心殷憂、
約 16:7 我誠告爾、我往、則為爾益、因我不往、則保慰者不來就爾、我若往、則必遣之就爾、
約 16:8 彼既至、必以罪、以義、以審判責世、
約 16:9 以罪、因世不信我、
約 16:10 以義、因我歸我父、爾不再見我、
約 16:11 以審判、因此世之君被審判、
約 16:12 我猶有多端告爾、但今爾不能受、
約 16:13 迨真理之神至、必導爾悉明真理、因彼非由己而言、乃以所聞者言之、亦以未來之事示爾、
約 16:14 彼將榮我、因彼以屬我者示爾、
約 16:15 凡父所有者亦屬我、故我云、彼必以屬我者示爾、
<h2> 以己復活升天慰之
</h2>
約 16:16 未幾爾不見我、又未幾爾復見我、因我歸於父也、
約 16:17 門徒數人相語曰、師云、未幾爾不見我、又未幾爾復見我、且云、我歸於父、是語何也、
約 16:18 門徒復曰、師云未幾、果何意、我不知其所謂也、
約 16:19 耶穌知其欲問、謂之曰、我云未幾爾不見我、又未幾爾復見我、爾曹以此相詰乎、
約 16:20 我誠告爾、爾曹將哭且哀、而世將樂、爾將憂、然爾之憂必轉為樂、
約 16:21 婦將產則憂、以其期至、然產子後、不復憶其苦、因喜有人生於世也、
約 16:22 如是爾今憂、我復將見爾、爾心則樂、且爾之樂、無人能奪之、
約 16:23 當斯日爾曹無所問於我、我誠告爾、凡爾託我名求於父者、父必賜爾、
<h2> 奉耶穌名祈禱天父必蒙應允
</h2>
約 16:24 至今爾尚未託我名而求、求則必得、致爾之樂充足矣、
約 16:25 我設喻以此事告爾、時將至、我不復設喻告爾、乃以父明示爾、
約 16:26 當斯日爾託我名而求、我不言為爾求父、
約 16:27 蓋父自愛爾、以爾愛我、且信我出自天主、
約 16:28 我由父出而臨世、復離世而歸父、
約 16:29 門徒謂之曰、今爾明言不設喻、
約 16:30 今我知爾無所不知、不需人問爾、是以我信爾由天主而出、
約 16:31 耶穌曰、今爾信乎、
約 16:32 時將至、今是矣、爾曹皆散、各歸其所、而遺我獨在、實則我非獨在、父偕我在也、
<h2> 門徒在世有患難從基督得平安
</h2>
約 16:33 我以此告爾、為使爾因我而安、在世爾必遇患難、然爾毋懼、我已勝世矣、
約 17:1 <h2>耶穌受難之先祈禱求父使己得榮</h2> 耶穌既言此、舉目仰天曰、父歟、時至矣、願榮爾子、致爾子亦榮爾、
約 17:2 因爾以治萬民之權賜子、使子以永生賜爾所予子之人、
約 17:3 夫永生者無他、即知爾為獨一真天主、且知耶穌基督爾所遣者、
約 17:4 我已榮爾於世、爾所委我行者、我已成之、
約 17:5 父歟、今使我偕爾得榮、即創世之先、我偕爾所有之榮、
<h2> 求父保護門徒使彼合而為一
</h2>
約 17:6 爾由世所選而賜我者、我已以爾名示之、彼固屬爾、爾以之賜我、彼已守爾言、
約 17:7 今彼知爾所賜我者、皆由爾也、
約 17:8 爾所授我之言、我已授彼、彼受之、誠知我由爾出、且信爾遣我也、
約 17:9 我為彼祈、非為世祈、乃為爾所賜我之人祈、以其屬爾也、
約 17:10 凡屬我者亦屬爾、屬爾者亦屬我、且我因彼得榮、
約 17:11 今我不復在世、惟彼在世、而我歸爾、聖父歟、爾所賜我之人、願以爾名保之、使之為一、如父與我 父與我原文作我儕然、
約 17:12 我偕之在世時、我以爾名保之、爾所賜我之人、我皆守之、其中一無所失、惟彼沈淪之子失焉、為應經所載之言、
約 17:13 今我歸爾、我尚在世言此、為使彼心內全得我樂、
約 17:14 我以爾言授彼、而世惡之、因彼不屬世、如我之不屬世然、
約 17:15 我非求爾取彼離世、惟求保其不陷於惡、
約 17:16 彼不屬世、如我之不屬世然、
<h2> 常遵守真理
</h2>
約 17:17 願以爾真理、使彼成聖、爾言即真理也、
約 17:18 爾遣我於世、我亦遣彼於世、
約 17:19 我為彼成聖、使彼以真理成聖、
約 17:20 我不獨為此人祈、兼為聽其言而信我者祈、
約 17:21 使皆為一、父歟、如爾在我內、我在爾內、致彼在父與我 父與我原文作我儕內為一、使世信爾遣我、
約 17:22 爾所賜我之榮、我已賜彼、使彼為一、如父與我 父與我原文作我儕為一然、
約 17:23 我在彼內、爾在我內、使彼成全為一、致世知爾遣我、亦知爾愛彼、如爾愛我然、
<h2> 使凡信者在天與己同得榮耀
</h2>
約 17:24 父歟、爾所賜我之人、願彼與我偕處、使彼見爾所賜我之榮、因創世之先、爾已愛我矣、
約 17:25 義哉父歟、世不識爾、惟我識爾、彼亦知爾遣我也、
約 17:26 我曾以爾名示之、且將復示之、致爾愛我之愛在彼內、而我亦在彼內、
約 18:1 <h2><u>猶大</u>賣耶穌</h2> 耶穌言此既畢、偕門徒過<u>汲淪</u>溪、在彼有一園、耶穌與門徒入焉、
約 18:2 賣耶穌之<u>猶大</u>、亦識其處、因耶穌偕門徒、屢集於彼、
約 18:3 <u>猶大</u>率兵一隊、及祭司諸長、與法利賽人之吏役、以燈以炬以械而至、
約 18:4 耶穌既知凡將及己之事、出而問曰、爾曹尋誰、
約 18:5 答曰、<u>拿撒勒</u>耶穌、耶穌曰、我是也、賣耶穌之<u>猶大</u>亦與眾偕立、
<h2> 吏役仆地
</h2>
約 18:6 耶穌一言是我、眾遂退、仆於地、
約 18:7 耶穌復問曰、爾曹尋誰、答曰、<u>拿撒勒</u>耶穌、
約 18:8 耶穌曰、我已告爾、我是也、爾若尋我、此諸人可容之去、
約 18:9 是為應耶穌前所言、爾所賜我者、其中我未失一人、
<h2> <u>彼得</u>削<u>瑪勒古</u>之耳
</h2>
約 18:10 <u>西門彼得</u>佩有刀、即拔之、斫大祭司之僕、削其右耳、僕名<u>瑪勒古</u>、
約 18:11 耶穌謂<u>彼得</u>曰、收爾刀入鞘、父所予我之杯、我豈不飲乎、○
<h2> 耶穌被執解至<u>安那</u>前
</h2>
約 18:12 時兵隊與千夫長、及<u>猶太</u>人之吏役、執耶穌而縛之、
約 18:13 先曳至<u>安那</u>前、乃是歲大祭司<u>該亞法</u>之妻父、
約 18:14 昔向<u>猶太</u>人議云、一人為眾民而死、乃為我益者、即此<u>該亞法</u>也、
約 18:15 <u>西門彼得</u>與別一門徒、從耶穌、此門徒為大祭司所識、故同耶穌入大祭司之院、
約 18:16 <u>彼得</u>立於門外、大祭司所識之門徒出、告守門之女、遂引<u>彼得</u>入、
<h2> <u>彼得</u>言不識耶穌
</h2>
約 18:17 守門之女謂<u>彼得</u>曰、爾亦斯人之門徒乎、曰、非也、
約 18:18 僕與吏役因寒熾炭、立而向火、<u>彼得</u>同立向火、
<h2> 耶穌在<u>該亞法</u>前被審
</h2>
約 18:19 大祭司以耶穌門徒、及耶穌道、詰問耶穌、
約 18:20 耶穌答曰、我顯然講道於世、常教誨在會堂、及聖殿、<u>猶太</u>人恆集之所、我並無言於隱者、
約 18:21 胡為問我、可問聽我者、我與之何言、我之所言、彼皆知之、
約 18:22 言時、旁立一吏、手批耶穌頰、曰、爾對大祭司如是乎、
約 18:23 耶穌曰、我言若非、則指證其非、若是、何批我乎、
約 18:24 耶穌既被繫、<u>安那</u>遂解之至大祭司<u>該亞法</u>處、
<h2> <u>彼得</u>又言不識耶穌
</h2>
約 18:25 時<u>西門</u> <u>彼得</u>立而向火、眾謂之曰、爾亦其徒之一乎、<u>彼得</u>諱之曰、非也、
約 18:26 有大祭司之一僕、為<u>彼得</u>削右耳者之親屬、曰、我非在園中見爾偕彼乎、
約 18:27 <u>彼得</u>又諱之、鷄即鳴矣、○
<h2> 耶穌被解至<u>彼拉多</u>前
</h2>
約 18:28 眾曳耶穌、自<u>該亞法</u>處至公堂、時甫平旦、眾不入公堂、免受不潔、蓋欲食逾越節羔也、
約 18:29 <u>彼拉多</u>出、語眾曰、爾曹以何事訟此人、
約 18:30 答曰、彼若非犯罪、則不解於爾、
約 18:31 <u>彼拉多</u>曰、爾曹可取之、按爾律法審判之、<u>猶太</u>人曰、我儕無權殺人、
約 18:32 是為應耶穌之言、指己將若何而死、
約 18:33 <u>彼拉多</u>復入公堂、召耶穌曰、爾<u>猶太</u>人王乎、
約 18:34 耶穌曰、爾言此、由己乎、抑有人以此告爾乎、
約 18:35 <u>彼拉多</u>曰、我豈<u>猶太</u>人乎、爾民與祭司諸長、解爾於我、爾果何為、
<h2> 言己國非世間之國
</h2>
約 18:36 耶穌曰、我國不屬此世、我國若屬此世、則我臣必為我戰、免我付於<u>猶太</u>人、但我國非屬此世、
約 18:37 <u>彼拉多</u>曰、然則爾果為王乎、耶穌答曰、爾謂我為王、我為此而生、我為此臨世、欲為真理作證、凡由真理者、必聽我言、
<h2> <u>猶太</u>人求<u>彼拉多</u>釋<u>巴拉巴</u>
</h2>
約 18:38 <u>彼拉多</u>曰、真理何也、言竟、復出就<u>猶太</u>人、謂之曰、我不見此人有罪、
約 18:39 爾曹有例、每屆逾越節、我為爾釋一囚、爾欲我釋<u>猶太</u>人王乎、
約 18:40 眾復呼曰、非此人、乃<u>巴拉巴</u>、夫<u>巴拉巴</u>盜也、
約 19:1 <h2><u>彼拉多</u>鞭耶穌兵卒亦多方辱之</h2> 於是<u>彼拉多</u>取耶穌鞭之、
約 19:2 兵卒編棘冠、冠其首、以紫 紫或作絳下同袍衣之、
約 19:3 曰、願<u>猶太</u>人王安、遂以手批其頰、
約 19:4 <u>彼拉多</u>復出、語眾曰、我攜之出、就爾、使爾知我不見其有罪、
約 19:5 耶穌冠棘冠、衣紫袍而出、<u>彼拉多</u>謂眾曰、試觀此人、
<h2> <u>彼拉多</u>欲釋耶穌<u>猶太</u>人不從
</h2>
約 19:6 祭司諸長與吏見之、呼曰、釘之十字架、釘之十字架、<u>彼拉多</u>曰、爾曹自取而釘之、我不見其有罪、
約 19:7 <u>猶太</u>人對曰、我有律法、按我律法、彼罪當死、因自稱為天主之子、
約 19:8 <u>彼拉多</u>聞此益懼、
約 19:9 復入公堂、問耶穌曰、爾奚自、耶穌不答、
約 19:10 <u>彼拉多</u>曰、爾不答我乎、豈不知我有權釘爾、亦有權釋爾、
約 19:11 耶穌曰、非自上賜爾、則爾無權治我、故解我於爾者、其罪更大、
<h2> <u>猶太</u>人力求<u>彼拉多</u>殺耶穌
</h2>
約 19:12 自是<u>彼拉多</u>欲釋之、<u>猶太</u>人呼曰、爾釋此人、則非<u>該撒</u>之忠臣、凡自稱為王者、即叛<u>該撒</u>、
約 19:13 <u>彼拉多</u>聞此言、攜耶穌出、坐於審鞫臺、在一所、名鋪石處、<u>希伯來</u>言、名<u>迦巴他</u>、
約 19:14 時乃備逾越節之日、約日中、 日中原文作第六時<u>彼拉多</u>謂<u>猶太</u>人曰、試觀爾王、
約 19:15 眾呼曰、去之、去之、釘十字架、<u>彼拉多</u>曰、我可釘爾王乎、祭司諸長曰、<u>該撒</u>外、我無他王、○
<h2> <u>彼拉多</u>付耶穌於眾耶穌負十字架出城釘十字架
</h2>
約 19:16 <u>彼拉多</u>遂將耶穌付眾、以釘十字架、眾乃曳耶穌去、
約 19:17 耶穌負其十字架而出、至一所、名觸髏處、<u>希伯來</u>言、曰<u>各各他</u>、
約 19:18 在彼釘之十字架、又同釘二人、一左一右、耶穌在中、
約 19:19 <u>彼拉多</u>書標置於十字架上、曰、<u>猶太</u>人王<u>拿撒勒</u>耶穌、
約 19:20 <u>猶太</u>多人讀是標、因耶穌被釘之處近城、且書標用<u>希伯來</u> <u>希拉</u> <u>羅瑪</u>字、
約 19:21 <u>猶太</u>祭司諸長謂<u>彼拉多</u>曰、毋書<u>猶太</u>人王、可書彼自稱曰、我乃<u>猶太</u>人王、
約 19:22 <u>彼拉多</u>曰、我所書者、已書之矣、
<h2> 兵卒鬮分其衣
</h2>
約 19:23 兵卒釘耶穌後、遂取其衣、四分之、各得一分、又取耶穌之裏衣、裏衣無縫、自上至下渾織、
約 19:24 兵卒相語曰、毋裂之、可為之鬮、以觀誰得、是為應經所載云、彼分我外服、為我裏衣而鬮、兵卒所為者果如是也、
<h2> 耶穌託其母於<u>約翰</u>
</h2>
約 19:25 耶穌之母、及母妹<u>瑪利亞</u>、即<u>革流巴</u>妻、又<u>抹大拉</u>之<u>瑪利亞</u>、立於耶穌十字架旁、
約 19:26 耶穌見其母、及所愛之門徒近立、乃告母曰、母歟、是乃爾子、
約 19:27 又告此門徒曰、是乃爾母、自是此門徒接耶穌之母、居於己家、
約 19:28 此後耶穌知諸事已成、為使經所載得應、乃曰、我渴、
約 19:29 在彼有器盛醯、有人以海絨蘸醯、束於牛膝草上、遞至其口、
<h2> 耶穌死
</h2>
約 19:30 耶穌受醯、曰、成矣、遂俯首、其靈歸焉、 或作以靈交於天主
約 19:31 時乃備安息日之日、<u>猶太</u>人不欲安息日有屍留於十字架、因此安息日為大日、故求<u>彼拉多</u>令折其股而取之下、
<h2> 兵以戈刺耶穌脇
</h2>
約 19:32 兵卒至、將與耶穌同釘之二人、一一折其股、
約 19:33 及至耶穌前、見其已死、因不折其股、
約 19:34 一卒以戈刺其脅、即有血與水流出、
約 19:35 見者為證、其證乃真、自知所言為真、使爾曹信也、
約 19:36 斯事得成、為應經所載云、其骨不折、
約 19:37 又載云、人將觀其所刺者、○
<h2> <u>約瑟</u>與<u>尼哥底母</u>安葬耶穌
</h2>
約 19:38 此後有<u>亞利瑪太</u>人<u>約瑟</u>、求<u>彼拉多</u>、欲取耶穌之身、<u>彼拉多</u>許之、<u>約瑟</u>遂往、取耶穌之身、<u>約瑟</u>亦耶穌之門徒、但恆自隱諱、因懼<u>猶太</u>人故也、
約 19:39 又有<u>尼哥底母</u>、即曾夜間就耶穌者、攜沒藥和沈香、約百斤至、
約 19:40 二人取耶穌身、以枲布、加香品裹之、循<u>猶太</u>人葬法、
約 19:41 在耶穌釘十字架處、有園、中有新墓、從未葬人者、
約 19:42 是日乃<u>猶太</u>人備安息日之日、其墓又近、遂葬耶穌於彼、
約 20:1 <h2><u>瑪利亞</u>至墓前</h2> 七日之首日、將旦、猶昧、<u>抹大拉</u> <u>瑪利亞</u>至墓、見石已離墓、
約 20:2 遂趨見<u>西門彼得</u>及耶穌所愛之門徒、告之曰、人取主出墓、我儕不知置於何處、
約 20:3 <u>彼得</u>與此門徒出、適墓、
約 20:4 二人並趨、其門徒較<u>彼得</u>趨尤疾、先至墓、
約 20:5 俯視見枲布置焉、而未入墓、
約 20:6 <u>西門彼得</u>後至、入墓、見枲布在、
約 20:7 又見裹首之巾、不與枲布同在、乃摺叠別置一處、
約 20:8 先至墓之門徒亦入、見之而信、
約 20:9 蓋門徒尚未悟經載耶穌必由死復活也、
約 20:10 於是二門徒歸、○
<h2> 耶穌現於<u>抹大拉</u> <u>瑪利亞</u>
</h2>
約 20:11 <u>瑪利亞</u>立墓外而哭、哭時、俯視墓內、
約 20:12 見二天使衣白衣、坐耶穌身所葬之處、一在首、一在足、
約 20:13 天使曰、婦、何哭、對曰、人取吾主、不知置於何處、
約 20:14 言竟回顧、見耶穌立焉、而不知其為耶穌、
約 20:15 耶穌謂之曰、婦、何哭、爾尋誰、<u>瑪利亞</u>以其為園丁、謂之曰、子、若舁之出、請告我、置於何處、我將取之去、
約 20:16 耶穌曰、<u>瑪利亞</u>、<u>瑪利亞</u>顧曰、拉波尼、譯即吾師、
約 20:17 耶穌謂之曰、毋捫我、因我尚未升歸我父、可往見我兄弟、告之曰、我將升歸我父、亦爾之父、我天主、亦爾之天主、
約 20:18 <u>抹大拉</u> <u>瑪利亞</u>遂往告諸門徒、言其已見主、且以主向己所言者告之、○
<h2> 耶穌現於使徒
</h2>
約 20:19 當日即七日之首日、既暮、門徒因懼<u>猶太</u>人、於所集之處閉門、耶穌至、立於其中、曰、願爾曹平安、
約 20:20 言竟、以手及脅示之、門徒見主而喜、
約 20:21 耶穌復曰、願爾曹平安、如父遣我、我亦遣爾、
約 20:22 言竟、向眾噓氣曰、爾受聖神、
約 20:23 凡爾曹赦其罪者、其罪則赦、爾曹不赦其罪者、其罪則留、
<h2> <u>多瑪</u>初不信耶穌復活
</h2>
約 20:24 十二門徒中有名<u>多瑪</u>、稱<u>低度慕</u>者、耶穌來時、不同在、
約 20:25 眾門徒告之曰、我儕已見主矣、<u>多瑪</u>曰、我若不見其手中釘跡、不以指探其釘跡、不以手探其脅、則不信也、
<h2> 後則信而認之
</h2>
約 20:26 越八日、門徒復集於室、<u>多瑪</u>亦偕焉、門已閉、耶穌倏至、立於其中、曰、願爾曹平安、
約 20:27 遂謂<u>多瑪</u>曰、伸爾指、探我手、伸爾手、探我脅、毋不信、當信焉、
約 20:28 <u>多瑪</u>曰、我主、我天主、
約 20:29 耶穌謂之曰、<u>多瑪</u>、爾見我始信、其未見而亦信者、福矣、○
<h2> <u>約翰</u>著此書使人信主而得永生
</h2>
約 20:30 耶穌在門徒前所行異跡、此外尚多、未盡載於此書、
約 20:31 惟載此、使爾信耶穌為天主子基督、既信、則可因其名而得永生、
約 21:1 <h2>使徒捕魚耶穌顯現</h2> 厥後耶穌在<u>提比俚亞</u>海濱、復顯現於門徒、其顯現之事如左、
約 21:2 <u>西門彼得</u>、<u>多瑪</u>稱<u>低度慕</u>、<u>迦利利</u>之<u>加拿</u>人<u>拿坦業</u>、<u>西比代</u>二子、又二門徒同在、
約 21:3 <u>西門彼得</u>謂眾曰、我往捕魚、眾曰、我亦偕往、遂出登舟、此夜無所獲、
約 21:4 及旦、耶穌立於岸、門徒不知其為耶穌、
約 21:5 耶穌謂之曰、小子、爾有食乎、對曰、無也、
約 21:6 耶穌曰、投網舟右、必有所獲、遂投網、而網不能舉、魚多故也、
約 21:7 耶穌所愛之門徒謂<u>彼得</u>曰、是主也、時<u>西門彼得</u>裸身、一聞是主、即束衣下海、
約 21:8 其餘門徒、因離岸不遠、約二十尺、 尺原文作肘即乘小舟、曳盛魚之網而至、
約 21:9 既登岸、見有熾炭、其上有魚、且有餅、
約 21:10 耶穌曰、適所獲之魚、可取數尾來、
約 21:11 <u>西門彼得</u>遂往、曳網登岸、網盛大魚、計一百五十三尾、魚雖多而網不裂、
<h2> 耶穌與門徒共食
</h2>
約 21:12 耶穌曰、來食、門徒無人敢問云爾為誰、蓋知其為主也、
約 21:13 耶穌至前、取餅予眾、魚亦如之、
約 21:14 耶穌由死復活後現於門徒、此其三也、○
<h2> 向<u>彼得</u>三言爾牧我羊
</h2>
約 21:15 眾食畢、耶穌謂<u>西門彼得</u>曰、<u>約拿</u>子<u>西門</u>、爾較斯眾尤愛我乎、曰、主、然也、主知我愛爾、耶穌曰、食我羔、
約 21:16 二次謂之曰、<u>約拿</u>子<u>西門</u>、爾愛我乎、曰、主、然也、主知我愛爾、耶穌曰、牧我羊、
約 21:17 三次謂之曰、<u>約拿</u>子<u>西門</u>、爾愛我乎、<u>彼得</u>因耶穌三次問爾愛我乎、遂憂曰、主、無所不知、主知我愛爾、耶穌曰、食我羊、
<h2> 預示<u>彼得</u>若何而死
</h2>
約 21:18 我誠告爾、爾幼時、自束帶、任意而遊、及爾老也、爾將伸手被他人所束、曳爾至不願往之處、
約 21:19 耶穌言此、蓋指<u>彼得</u>將如何而死、以榮天主、言竟、謂<u>彼得</u>曰、從我、
<h2> <u>彼得</u>以<u>約翰</u>將來如何問耶穌
</h2>
約 21:20 <u>彼得</u>回顧、見耶穌所愛之門徒從於後、即昔於晚餐時、倚耶穌懷、問賣主為誰者、
約 21:21 <u>彼得</u>見之、問耶穌曰、主、此人將如何、
約 21:22 耶穌曰、若我欲彼存待我來、與爾何與、爾惟從我、
約 21:23 於是兄弟中傳言云、此門徒將不死、然耶穌非言其不死、第言如欲彼存待我來、與爾何與、
約 21:24 為此作證而書之者、乃此門徒、且我儕知其所證者真也、
<h2> 書至此終餘不備載
</h2>
約 21:25 耶穌所行之事、此外尚多、若一一記之、我意其書、世不勝載矣、阿們、
徒 1:1 <h2><u>路加</u>接前所著之書以開言述耶穌復活後屢向門徒顯現</h2><u>提阿非羅</u>乎、我作前書、已述凡耶穌所行所教、自始至其託聖神命所選使徒後升天日、
徒 1:2 a
徒 1:3 又耶穌受害後、多以確據、自顯示於使徒為生、歷四旬屢現於彼、與論天國之事、
<h2> 命門徒於<u>耶路撒冷</u>等待聖神
</h2>
徒 1:4 耶穌與使徒集時、命之云、勿離<u>耶路撒冷</u>、當待父之所許、即爾所聞於我者、
徒 1:5 蓋<u>約翰</u>施洗以水、惟爾曹越日不多、必受洗於聖神、
徒 1:6 使徒集時、問耶穌曰、主、復興<u>以色列</u>國、即於此時乎、
徒 1:7 耶穌曰、時與日乃父以己權所定、非爾所當知也、
<h2> 命門徒傳教至於地極
</h2>
徒 1:8 惟聖神臨爾後、爾將受能力、為我作證於<u>耶路撒冷</u>、<u>猶太</u>全地、<u>撒瑪利亞</u>、以至地極、○
<h2> 耶穌升天
</h2>
徒 1:9 耶穌言畢上升、眾觀有雲接之而不見、
<h2> 二天使示門徒耶穌必再降臨
</h2>
徒 1:10 耶穌升時、眾徒注目望天、倏有二人、衣白衣立於其側、
徒 1:11 曰、<u>迦利利</u>人、爾曹何立此仰天而望乎、此耶穌離爾升天、爾見其如是升天、後必如是而來、○
<h2> 門徒歸<u>耶路撒冷</u>同心祈禱
</h2>
徒 1:12 使徒自油果山歸<u>耶路撒冷</u>、此山離<u>耶路撒冷</u>、約安息日可行之程、
徒 1:13 既至、遂登素居之樓、同居者有<u>彼得</u>、<u>雅各</u>、<u>約翰</u>、<u>安得烈</u>、<u>腓立</u>、<u>多瑪</u>、<u>巴多羅買</u>、<u>瑪太</u>、<u>亞勒腓子</u> <u>雅各</u>、<u>西門</u>稱<u>西羅提</u>、 西羅提譯即銳之義<u>雅各</u>弟 弟或作子<u>猶大</u>、
徒 1:14 偕數婦、及耶穌母<u>瑪利亞</u>、與耶穌兄弟、一心專務祈禱、○
<h2> 選舉<u>瑪提亞</u>為使徒接受<u>猶大</u>之職
</h2>
徒 1:15 斯時門徒同集、約百有二十人、<u>彼得</u>立於其中、曰、
徒 1:16 兄弟、昔聖神以<u>大衛</u>口預言引人執耶穌之<u>猶大</u>、其經應驗宜也、
徒 1:17 此人與我儕同列、共任此使徒之職者、
徒 1:18 彼以不義之賞購田、後、身仆腹裂、其腸盡流、
徒 1:19 <u>耶路撒冷</u>居民悉知之、故方言稱其田曰、<u>阿革勒大瑪</u>、譯即血田、
徒 1:20 詩篇載云、願其屋為荒墟、無人居之、又云、願其督之職、他人任之、
徒 1:21 是以主耶穌與我儕出入之時、
徒 1:22 自<u>約翰</u>施洗、至其別我升天之日、有常與我偕者、必由其中選一人、可與我儕同證耶穌復活、
徒 1:23 於是舉二人、一<u>約瑟</u>、稱<u>巴撒巴</u>、又稱<u>猶斯都</u>、一<u>瑪提亞</u>、
徒 1:24 眾祈禱曰、主識眾心、求示於此二人中、孰為爾所選、
徒 1:25 堪承此役與使徒之職、蓋<u>猶大</u>已棄此職而往其所矣、
徒 1:26 於是鬮之、得<u>瑪提亞</u>、遂與十一使徒同列焉、
徒 2:1 <h2>聖神降臨使徒能言方言</h2> 五旬節既至、門徒同心集於一處、
徒 2:2 忽自天有聲、如烈風迅吹、充滿所坐之室、
徒 2:3 遂見有分歧之舌、其狀如火、而止於各人上、
徒 2:4 眾遂滿於聖神、能言各國方言、隨聖神所賜以言者、
<h2> 眾人聞此有奇之者亦有譏之者
</h2>
徒 2:5 時有虔敬之<u>猶太</u>人、自天下各國而來、寓<u>耶路撒冷</u>、
徒 2:6 此聲一作、眾集、聞門徒言眾人各處方言、甚駭異、
徒 2:7 驚奇相語曰、言者非皆<u>迦利利</u>人乎、
徒 2:8 乃聞其言、竟我各人本土之方言、何也、
徒 2:9 我儕<u>帕提亞</u>人、<u>米弟亞</u>人、<u>以攔</u>人、居<u>米所波大米</u>、<u>猶太</u>、<u>加帕多嘉</u>、<u>本都</u>、<u>亞西亞</u>、
徒 2:10 <u>弗呂嘉</u>、<u>旁非利亞</u>、<u>伊及</u>、並附近<u>古利奈</u>之<u>呂彼亞</u>、諸方之人、來自<u>羅瑪</u>之旅人、或<u>猶太</u>人、或入<u>猶太</u>教者、
徒 2:11 <u>基利提</u>人、與<u>亞拉伯</u>人、咸聽其以我各處方言、述天主之大用、
徒 2:12 於是眾驚訝猶豫、互問曰、此何意、
徒 2:13 有戲之曰、此人酣醉 酣醉原文作充以新酒耳、
<h2> <u>彼得</u>言明此事之所以然
</h2>
徒 2:14 <u>彼得</u>與十一使徒立、揚聲曰、<u>猶太</u>人與居<u>耶路撒冷</u>者、爾宜知之、且聽我言、
徒 2:15 此人不醉、非如爾之所疑、蓋時方巳初、 己初原文作第三時
<h2> 言聖神降臨乃應先知<u>約珥</u>之預言
</h2>
徒 2:16 此即先知<u>約珥</u>所言云、
徒 2:17 天主曰、末日、我將以我神賦畀萬民、俾爾子女言未來事、爾幼者觀異象、老者見夢兆、
徒 2:18 當時我將以我神賦畀我僕婢、俾言未來之事、
徒 2:19 我將上示奇事於天、下示異兆於地、若血、若火、若煙、
徒 2:20 日變晦冥、月變血色、皆在主顯赫大日未至之先、
徒 2:21 凡禱主名者、必得救也、
<h2> 耶穌死而復活乃應先知<u>大衛</u>預言
</h2>
徒 2:22 <u>彼得</u>又曰、<u>以色列</u>人、宜聽我言、天主以<u>拿撒勒</u>耶穌、施行異能奇事妙跡於爾曹中、為耶穌立據以示爾、爾曹皆知之、
徒 2:23 耶穌被解、循天主預知及天主定旨、爾曹借惡人之手、取而釘之死、
徒 2:24 然其受難死後、天主釋而復活、因死不能久拘之、
徒 2:25 蓋<u>大衛</u>曾指之曰、我觀主常在我前、主在我右、我不至震動、
徒 2:26 故我心喜、我口樂、 我口樂或作我口誦我身在墓而有望、
徒 2:27 因爾必不遺我魂於哈底、 哈底有譯陰間有譯地獄下同不使爾聖者朽壞、
徒 2:28 爾示我以生命之道、必使我於爾前喜樂充滿、
徒 2:29 兄弟乎、容我以祖<u>大衛</u>之事、與爾明言、<u>大衛</u>已死而葬、其墓至今、猶在我儕中、
徒 2:30 既為先知、又知天主曾有誓言、將由其苗裔中、按身軀挺生基督、俾坐其位、
徒 2:31 <u>大衛</u>先見及此、故言基督復活、謂其魂不遺於哈底、其身不至於朽壞、
<h2> 聖神降臨乃耶穌升天所賜
</h2>
徒 2:32 此耶穌、天主已使之復活、我皆為之作證、
徒 2:33 耶穌既高舉在天主右、受父所許之聖神、即以此降賦、是爾所見所聞者、
徒 2:34 夫<u>大衛</u>未嘗升天、惟言曰、主謂我主云、爾坐我右、
徒 2:35 待我使爾敵、為爾足凳、
<h2> 耶穌乃救主基督
</h2>
徒 2:36 是以舉<u>以色列</u>家當確知之、此耶穌、爾所釘於十字架者、天主已立之為主、為基督、○
<h2> 聞<u>彼得</u>之言多有悔罪信主者
</h2>
徒 2:37 眾聞此言、中心若刺、問<u>彼得</u>及其餘使徒曰、兄弟、我當何為、
徒 2:38 <u>彼得</u>謂之曰、爾曹各當悔改、奉耶穌基督名領洗禮、俾罪得赦、如是、必蒙主賜爾聖神、
徒 2:39 蓋所許者、許爾及爾子孫、與諸遠人、即主我天主所召者、
<h2> 受洗禮者有三千人俱恆心遵守主道
</h2>
徒 2:40 <u>彼得</u>又以多言警而勸之曰、爾當自救、離此邪世、
徒 2:41 凡悅納其言者、皆受洗禮、是日門徒約增三千人、
徒 2:42 皆恆守使徒之訓、及交接之道、擘餅祈禱、
徒 2:43 民皆敬畏、使徒多行奇事異跡、在<u>耶路撒冷</u>、 有原文抄本無在耶路撒冷句
<h2> 信者有無相通
</h2>
徒 2:44 信者會同、所有悉為公用、
徒 2:45 且變產以分眾、視各人所乏、
徒 2:46 日日一心在聖殿、又家家擘餅、歡心誠意而食、
徒 2:47 讚美天主、並見悅於眾民、主以得救之人、日增其教會、
徒 3:1 <h2><u>彼得</u>醫愈跛者</h2> 申初、 申初原文作第九時祈禱時、<u>彼得</u> <u>約翰</u>同上聖殿、
徒 3:2 有生而跛者、日為人舁置聖殿一門、名美門、欲求入殿者施濟、
徒 3:3 見<u>彼得</u> <u>約翰</u>將入殿、乃求濟、
徒 3:4 <u>彼得</u> <u>約翰</u>注目視之、曰、觀我、
徒 3:5 其人即觀之、冀有所得、
徒 3:6 <u>彼得</u>曰、金銀我無有、惟我所有者予爾、我以<u>拿撒勒</u>耶穌基督名、命爾起而行、
徒 3:7 遂執其右手起之、其足與踝骨即健勁、
徒 3:8 乃躍而立且行、隨二人入聖殿、且行且躍、讚美天主、
<h2> 多人因此驚奇聚集
</h2>
徒 3:9 眾民見其行、及讚美天主、
徒 3:10 皆識其為素坐於殿之美門求濟者、甚駭、而奇其所遇之事、
徒 3:11 跛者既愈、執<u>彼得</u> <u>約翰</u>手、眾民大奇、趨就之於<u>所羅門</u>之廊、
<h2> <u>彼得</u>言成就此事非因己能乃因信耶穌
</h2>
徒 3:12 <u>彼得</u>見眾、語之曰、<u>以色列</u>人乎、何以此為奇、何注視我耶、我儕豈以已能及虔敬、使此人行乎、
徒 3:13 <u>亞伯拉罕</u> <u>以撒</u> <u>雅各</u>之天主、我列祖之天主、榮其子耶穌、爾曹曾解之、<u>彼拉多</u>擬釋之、爾曹於其前棄之、
<h2> 責彼眾釘死耶穌之罪
</h2>
徒 3:14 爾棄聖義之人、反求為爾釋殺人者、
徒 3:15 爾曹殺生命之主、乃天主已使之由死復活、我儕為之作證、
徒 3:16 因信耶穌之名、故耶穌之名、使爾所見所識之人得健、是由耶穌所賜之信、愈此人於爾前、
<h2> 彼眾釘死耶穌由於不知且應經所言
</h2>
徒 3:17 兄弟乎、我知爾行此、乃出於無知、爾之有司亦如是、
徒 3:18 惟天主昔以諸先知口、預言基督必受害、今天主則以是而應其言、
<h2> 勸<u>猶太</u>人悔罪信耶穌
</h2>
徒 3:19 故爾當悔改反正、使爾罪得抹、
徒 3:20 如此則主必賜爾安舒之日至、且將遣為爾所預言之基督、即耶穌、
徒 3:21 耶穌當在天、待萬物振興之時、其時即天主亙古以來、託諸聖先知之口所言者、
徒 3:22 昔<u>摩西</u>語我列祖曰、主爾之天主、將於爾兄弟中、立一先知如我、凡其所諭爾者、爾當聽之、
徒 3:23 不聽此先知者、必絕於民中、
徒 3:24 自<u>撒母耳</u>以來、諸先知預言、亦預言此日、
徒 3:25 爾為先知之子孫、承天主與列祖所立之約、謂<u>亞伯拉罕</u>曰、天下萬民、將因爾子孫而獲福、
徒 3:26 天主為爾先使其子耶穌復活、 或作天主為爾先立其子耶穌遣之祝爾、使爾各改其惡、
徒 4:1 <h2><u>彼得</u>訓民時官長執而囚之</h2> 使徒與民言時、諸祭司、及司聖殿者、與撒度該人突如其來、
徒 4:2 不悅其訓民、及引耶穌傳死者復活之道、
徒 4:3 遂執之、因時已暮、囚之於獄、以待明日、
<h2> 信者約有五千
</h2>
徒 4:4 然聽道者多信之、數約五千人、
<h2> 大祭司詰<u>彼得</u> <u>約翰</u>
</h2>
徒 4:5 明日、有司、長老、經士、大祭司<u>安那</u>、與<u>該亞法</u>、<u>約翰</u>、<u>亞力山德</u>、及大祭司之族、咸集於<u>耶路撒冷</u>、
徒 4:6 a
徒 4:7 令使徒立於眾中、詰曰、爾以何權何名行此乎、
<h2> <u>彼得</u>向眾官分訴
</h2>
徒 4:8 <u>彼得</u>充滿聖神、語眾曰、民之有司及<u>以色列</u>長老乎、
徒 4:9 我儕今日、若為向病人所行之善事被詰、彼何以得愈、
<h2> 言跛者如何得愈
</h2>
徒 4:10 則爾眾與<u>以色列</u>民、當知<u>拿撒勒</u>耶穌基督、爾釘之十字架、天主所復活者、即以其名、使此人得愈、立於爾前、
<h2> 耶穌而外別無救主
</h2>
徒 4:11 此耶穌即爾工師所棄之石、已成屋隅首石、
徒 4:12 舍此別無救主、蓋天下人間、更無賜他名、我儕可賴以得救、○
<h2> 官禁<u>彼得</u> <u>約翰</u>勿再奉耶穌名傳教
</h2>
徒 4:13 眾見<u>彼得</u> <u>約翰</u>、毅然而言、素識其為無學小民、皆異之、又知其曾偕耶穌、
徒 4:14 又見得愈之人偕立、則無言可駁、
徒 4:15 乃令之出會所、相議曰、
徒 4:16 此二人、將何以處之、彼顯行異跡、<u>耶路撒冷</u>居民悉知之、我儕亦不能言其無也、
徒 4:17 惟恐此事益播於民間、當恐喝之、俾毋再以斯名訓人、
徒 4:18 遂召二人、戒勿以耶穌之名言論教訓、
<h2> 二人以己不能不言答之
</h2>
徒 4:19 <u>彼得</u> <u>約翰</u>曰、聽爾曹過於聽天主、在天主前義否、爾自審之、
徒 4:20 蓋我儕所見所聞者、不得不言、
<h2> 官長釋二人
</h2>
徒 4:21 彼眾無以罰之、懼民故也、因眾見其所行之異跡、歸榮天主、乃復恐喝而釋之、
徒 4:22 夫因異跡得愈者、其人四十餘歲矣、○
<h2> 教會聞二人述說此事即祈禱天主
</h2>
徒 4:23 使徒既釋、乃就其友、以祭司諸長及長老所言告之、
徒 4:24 友聞之、一心揚聲籲天主曰、主乃天主、造天地海、及其中萬物者、
徒 4:25 曾以爾僕<u>大衛</u>之口言云、異邦人何為奮怒、 奮怒或作諠譁萬民何為徒謀、
徒 4:26 世之君王興起、侯伯聚集、違逆主及主之基督、
徒 4:27 <u>希律</u> <u>本丟彼拉多</u>、異邦人、<u>以色列</u>民、果集以攻爾所膏之聖子耶穌、
徒 4:28 以成爾權爾旨預定之事、
徒 4:29 今彼恐喝我儕、求主鑒之、賜僕毅然傳爾道、
徒 4:30 施權以醫人、使我以聖子耶穌之名行異跡奇事、
<h2> 祈禱處震動門徒仍毅然傳道
</h2>
徒 4:31 祈禱畢、所集之處震動、眾充滿聖神、毅然傳天主之道、○
<h2> 教會同心同意廣濟貧窮
</h2>
徒 4:32 信者之眾、一心一志、無人謂我之貲屬我、所有悉為公用、
徒 4:33 使徒以能力證主耶穌復活、皆獲大寵、
徒 4:34 其中無窮乏者、蓋有田宅者、鬻而攜其金、
徒 4:35 置使徒足前、視各人所需而分予之、○
徒 4:36 時有<u>利未</u>人、生於<u>居比魯</u>、名<u>約西</u>、使徒稱之為<u>巴拿巴</u>、譯即勸慰子、
徒 4:37 有田鬻之、攜其金、置使徒足前、
徒 5:1 <h2><u>亞拿尼亞</u> <u>撒非拉</u>因欺聖神而立死</h2> 有一人、名<u>亞拿尼亞</u>、與妻<u>撒非拉</u>鬻產、
徒 5:2 <u>亞拿尼亞</u>匿價金數分、其妻亦知之、攜數分置使徒足前、
徒 5:3 <u>彼得</u>曰、<u>亞拿尼亞</u>、何為<u>撒但</u>迷爾心、使爾欺聖神、匿田價數分、
徒 5:4 田未鬻、非屬爾乎、既鬻、其金非爾作主乎、心生此念何為、爾非欺人、乃欺天主、
徒 5:5 <u>亞拿尼亞</u>聽此言、即仆氣絕、聞之者大懼、
徒 5:6 少者數人起、殮屍、舁出葬之、
徒 5:7 約越一時有半、其妻亦入、尚未知此事、
徒 5:8 <u>彼得</u>曰、爾鬻田之值、止此乎、明以告我、曰、然、止此、
徒 5:9 <u>彼得</u>曰、爾曹何為同謀、試主之神乎、葬爾夫者、其足已及門、亦將舁爾出矣、
徒 5:10 婦立仆於<u>彼得</u>足前而氣絕、少者入、見其已死、舁之出、葬於夫側、
徒 5:11 全教會與凡聞之者、皆大懼、○
<h2> 使徒於民間多行奇事
</h2>
徒 5:12 使徒於民間廣行異跡奇事、信者一心恆集<u>所羅門</u>廊、
徒 5:13 其餘無敢親之者、然民眾尊之、
<h2> 信者益多
</h2>
徒 5:14 信主者益增、男女甚眾、
徒 5:15 人以患病者、舁於街衢、置之床榻、冀<u>彼得</u>過、其影或庇之、
徒 5:16 鄰邑之眾、亦攜病人、及為邪魔所難者、至<u>耶路撒冷</u>、皆得愈、○
<h2> 使徒復下獄天使救之出獄命其仍往傳教
</h2>
徒 5:17 大祭司與從者、係撒度該教、滿心嫉恨、
徒 5:18 遂起、執使徒囚於邑獄、
徒 5:19 主之使者、夜啟獄門攜之出、曰、
徒 5:20 往立於聖殿、以此生命之道、悉告於民、
<h2> 使徒遵命在聖殿中講道
</h2>
徒 5:21 使徒聞之、黎明入殿教誨、大祭司與從者至、召公會及<u>以色列</u>諸長老咸集、遣人至獄、以攜使徒來、
徒 5:22 吏役至獄、不見使徒、乃返、報曰、
徒 5:23 我儕見獄門鍵閉甚固、守者立於門外、既啟、不見人、
徒 5:24 大祭司、與司聖殿者及祭司諸長、聞此言、為之猶豫、不知此事、後將若何、
徒 5:25 有人來報曰、爾所下於獄者、今立於聖殿教民、
<h2> 使徒復被拘執
</h2>
徒 5:26 司聖殿者與吏役、遂往、攜使徒來、惟不敢強、懼民以石擊之也、
<h2> 於公會前受審
</h2>
徒 5:27 既攜之至、立於公會前、大祭司詰之曰、
徒 5:28 我儕非嚴禁爾曹勿以此名訓人乎、乃遍<u>耶路撒冷</u>、傳播爾教、欲以此人之血、歸咎我也、
<h2> <u>彼得</u>向官長分訴
</h2>
徒 5:29 <u>彼得</u>與諸使徒答曰、聽天主過於聽人、宜也、
徒 5:30 爾懸木而殺之耶穌、我祖之天主、已使之復活、
徒 5:31 天主又升之於己右、為君、為救主、以賜<u>以色列</u>民悔改而罪得赦、
徒 5:32 我儕為主為此事之證、天主賜信從者之聖神、亦為證、
<h2> 官欲殺之
</h2>
徒 5:33 眾聞此言、皆暴怒、議殺使徒、
<h2> 議士<u>迦瑪列</u>勸眾官姑聽之
</h2>
徒 5:34 有法利賽人、名<u>迦瑪列</u>、為教法師、乃民所尊者、立於公會中、命人令使徒暫出、
徒 5:35 謂眾曰、<u>以色列</u>人乎、爾曹處此數人、當自謹慎、
徒 5:36 昔有<u>丟大</u>起、自矜為大、附之者約四百人、及其服誅、從者俱散、歸於無有、
徒 5:37 厥後登籍時、又有<u>迦利利</u> <u>猶大</u>起、誘惑多民隨之、後彼亦亡、從者盡散、
徒 5:38 今我告爾、勿難此人、姑聽之、蓋其所謀所為若出於人、則必自毀、
徒 5:39 若出於天主、爾曹不能毀之、且恐敵天主也、
<h2> 使徒受鞭辱反以為榮
</h2>
徒 5:40 眾然其言、召使徒入、鞭之、命勿以耶穌之名訓人、遂釋之、
徒 5:41 使徒離公會前、皆喜、以其堪為耶穌名受辱也、
<h2> 日日傳教
</h2>
徒 5:42 於是每日在聖殿、亦在諸家訓人、傳耶穌基督福音不已、
徒 6:1 <h2>使徒議立七人司賙濟貧嫠之事</h2> 當時門徒加增、有言<u>希拉</u>言之門徒、怨<u>希伯來</u>門徒、因每日施濟、弗及其嫠婦、
徒 6:2 十二使徒告眾門徒曰、我儕不傳天主道、而司几席非所宜也、
徒 6:3 兄弟、當於爾曹中擇有美名、充滿聖神、智慧具備者七人、我儕立之以司此事、
<h2> 意欲專務祈禱傳教
</h2>
徒 6:4 我儕專務祈禱傳道、
<h2> 立<u>司提反</u>等為教役
</h2>
徒 6:5 眾悅其言、遂擇<u>司提反</u>、其為人也、篤信而充滿聖神者、又擇<u>腓立</u>、<u>伯羅哥羅</u>、<u>尼加挪</u>、<u>提門</u>、<u>巴米拿</u>、<u>安提約</u>人進<u>猶太</u>教之<u>尼哥拉</u>、
徒 6:6 乃立此數人於使徒前、使徒祈禱、按手其上、
徒 6:7 天主之道、漸興於<u>耶路撒冷</u>、門徒之數、增益甚多、祭司順信者亦眾、○
<h2> <u>司提反</u>大有信心多行奇事
</h2>
徒 6:8 <u>司提反</u>篤信多能、行大異跡奇事於民間、
<h2> 有人與之爭辯
</h2>
徒 6:9 當時有屬<u>利伯提尼</u>會堂者、與屬<u>古利奈</u>、<u>亞力山太</u>、<u>基利嘉</u>、及<u>亞西亞</u>各會堂者、起與<u>司提反</u>辯論、
徒 6:10 <u>司提反</u>言論有智慧、感於聖神、莫能勝之、
<h2> 執<u>司提反</u>賄人作證控其褻瀆律法
</h2>
徒 6:11 乃賄人使流言云、我聞此人出言褻瀆<u>摩西</u>及天主、
徒 6:12 又聳動百姓與長老及經士、突來執之、曳至公會、
徒 6:13 設妄證者曰、此人褻瀆聖所與律法不已、
徒 6:14 我儕曾聞其言曰、此<u>拿撒勒</u>耶穌、將毀此所、改<u>摩西</u>所授我之例、
徒 6:15 於是坐於公會中者、皆目注<u>司提反</u>、見其容若天使之容焉、
徒 7:1 <h2><u>司提反</u>在公會中為己辨白述<u>亞伯拉罕</u>與列祖敬天主之事</h2> 大祭司問<u>司提反</u>曰、果有是乎、
徒 7:2 <u>司提反</u>曰、諸父兄聽之哉、昔我祖<u>亞伯拉罕</u>、尚在<u>米所波米</u>、未居<u>哈蘭</u>時、榮光之天主現於彼、
徒 7:3 曰、爾出故土、離親族、往我將指爾之地、
徒 7:4 乃離<u>迦勒底</u>、居<u>哈蘭</u>、其父死後、天主徙之至此地、即爾今所居者、
徒 7:5 是時天主未嘗在此地賜之以業、即立足之地、亦未賜之、惟許以此地賜彼及其子孫為業、時<u>亞伯拉罕</u>尚未有子也、
徒 7:6 天主且云、其苗裔將旅於異國、其國之人必勒之為奴、困苦之歷四百年、
徒 7:7 天主又云、勒彼為奴之國、我必責之、後爾苗裔將出、事我於此處、
徒 7:8 乃賜以割禮之約、於是<u>亞伯拉罕</u>生<u>以撒</u>、至八日、為之行割禮、<u>以撒</u>生<u>雅各</u>、<u>雅各</u>生我十二祖、
徒 7:9 列祖妒<u>約瑟</u>、鬻於<u>伊及</u>、天主偕之、
徒 7:10 拯之出於諸難、使於<u>伊及</u>王<u>法老</u>前、有智慧、蒙恩寵、<u>法老</u>立之為宰、以治<u>伊及</u>與<u>法老</u>全家、
徒 7:11 後<u>伊及</u>與<u>迦南</u>徧地遭饑、窘甚、我祖絕糧、
徒 7:12 <u>雅各</u>聞<u>伊及</u>有穀、乃先遣我祖往<u>伊及</u>、
徒 7:13 既復遣之、<u>約瑟</u>使兄弟識己、<u>法老</u>始知<u>約瑟</u>之族、
徒 7:14 <u>約瑟</u>遂遣 兄弟、請其父<u>雅各</u>與全家、凡七十五人偕至、
徒 7:15 於是<u>雅各</u>下<u>伊及</u>、後與我列祖皆終、
徒 7:16 柩遂舁至<u>敘劍</u>、葬於<u>亞伯拉罕</u>所購之墓、即以金購於<u>敘劍</u>父<u>哈抹</u>之子孫者、
徒 7:17 天主立誓許<u>亞伯拉罕</u>之言、將驗之期、<u>以色列</u>民在<u>伊及</u>增益蕃多、
徒 7:18 新王登位、不念<u>約瑟</u>、
徒 7:19 詭謀我族、困苦我祖、使棄其男孩、不許存活、
<h2> 述<u>摩西</u>出世並其救民之事
</h2>
徒 7:20 時<u>摩西</u>生、俊美非常、育於父家三月、
徒 7:21 後棄之、<u>法老</u>女取之、育為己子、
徒 7:22 <u>摩西</u>盡得<u>伊及</u>人之學術、言行才能兼優、
徒 7:23 行年四十、心念其兄弟<u>以色列</u>人、往顧之、
徒 7:24 見一人受屈、則保護之、為受屈者復仇、殺<u>伊及</u>人、
徒 7:25 意兄弟必悟天主將藉其手救之、而兄弟不悟也、
徒 7:26 次日復就之、見二人相鬥、勸之和睦、曰、爾乃兄弟何相害、
徒 7:27 其不義者拒<u>摩西</u>曰、誰立爾為有司刑官、以治我乎、
徒 7:28 爾欲殺我、如昨日之殺<u>伊及</u>人乎、
徒 7:29 <u>摩西</u>聞此言而逃、旅於<u>米甸</u>地、在彼生二子、
徒 7:30 越四十年、主之使者在<u>西乃</u>山之野、荊棘火焰中、現於<u>摩西</u>、
徒 7:31 <u>摩西</u>見異象、奇之、近前詳視、聞主之聲、謂之曰、
徒 7:32 我乃爾祖之天主、即<u>亞伯拉罕</u>之天主、<u>以撒</u>之天主、<u>雅各</u>之天主、<u>摩西</u>戰慄不敢視、
徒 7:33 主又謂之曰、解爾足之履、因爾所立之處、乃聖地也、
徒 7:34 我民在<u>伊及</u>、我見其困苦、聞其歎息、故我降臨以救之、今爾來、我遣爾往<u>伊及</u>、
徒 7:35 此<u>摩西</u>、民曾拒之云、誰立爾為有司刑官耶、而天主託荊棘中所現之天使、遣之為有司、為救主、
徒 7:36 彼率民出、行異跡奇事、在<u>伊及</u>、在紅海、在曠野、歷四十年、
<h2> 述<u>摩西</u>以律法傳民預言救主降世
</h2>
徒 7:37 此<u>摩西</u>曾語<u>以色列</u>人云、主爾之天主、將於爾兄弟中、挺生一先知若我者、爾宜聽之、
徒 7:38 當民會在曠野、<u>摩西</u>在會中往來於天使與我列祖間、 原文作摩西在會中與天使及我列祖偕此天使在<u>西乃</u>山與<u>摩西</u>言、<u>摩西</u>受生命之道、以授我儕、
<h2> 述列祖抗拒<u>摩西</u>
</h2>
徒 7:39 我列祖弗順從、反拒之、心中欲返<u>伊及</u>、
徒 7:40 謂<u>亞倫</u>曰、為我造神以導我、因<u>摩西</u>率我出<u>伊及</u>者、我不知其何往、
<h2> 敬拜金犢
</h2>
徒 7:41 當時乃造犢像、獻祭於像前、喜其手所作、
徒 7:42 於是天主離之、聽其奉事天上群星、如先知書所載云、<u>以色列</u>族乎、爾於曠野歷四十年、獻犧牲祭物、豈獻於我乎、
徒 7:43 爾又舁<u>摩洛</u>之龕、與爾神<u>臉番</u>之星、即爾所造之像欲拜之者、我將徙爾於<u>巴比倫</u>外、
<h2> 述列祖先有法幕後有聖殿
</h2>
徒 7:44 我列祖在曠野有法幕、如諭<u>摩西</u>者、命其遵所見之式而作、
徒 7:45 此幕我列祖承受之、與<u>約書亞</u>攜入所得列族之地、其諸族天主於我列祖前逐之、法幕傳至<u>大衛</u>、
徒 7:46 <u>大衛</u>獲寵於天主前、欲為<u>雅各</u>之天主覓得居所、
徒 7:47 <u>所羅門</u>為天主建殿、
徒 7:48 然至上者不居手造之殿、如先知所言、
徒 7:49 主曰、天乃我寶座、地乃我足凳、爾曹為我建何室、何地為我駐蹕之所、
徒 7:50 萬物非我手所造乎、 使徒申語眾之
<h2> 面責公會中人效祖叛逆殺害救主
</h2>
徒 7:51 言曰、爾強項、心不悟、耳不聰之人、恆逆聖神、爾祖如是、爾曹亦如是、
徒 7:52 有何先知而爾祖不窘逐之乎、預言義者將至之人、爾祖殺之、此義者、今爾已賣而殺之、
徒 7:53 爾受天使所傳律法而不守、○
<h2> 眾人怒甚以石擊<u>司提反</u>
</h2>
徒 7:54 眾聞此言、心大怒、向之切齒、
徒 7:55 <u>司提反</u>充滿聖神、注目仰天、見天主之榮、又見耶穌立於天主右、
徒 7:56 曰、我見天開、人子立於天主右、
徒 7:57 眾厲聲而呼、掩耳同心擁上、
徒 7:58 逐之出城、以石擊之、證者解衣、置一少者足前、少者名<u>掃羅</u>、
<h2> <u>司提反</u>為敵祈求以己之靈託主然後氣絕
</h2>
徒 7:59 眾以石擊<u>司提反</u>、<u>司提反</u>籲曰、主耶穌、接我靈、
徒 7:60 又跪而大聲呼曰、主歟、莫以此罪歸之、言畢而逝、 逝原文作寢
徒 8:1 <h2>教會在<u>耶路撒冷</u>受迫四散</h2> <u>司提反</u>被害、<u>掃羅</u>亦悅之、時在<u>耶路撒冷</u>教會、大遭窘逐、使徒而外、皆散於<u>猶太</u>、及<u>撒瑪利亞</u>諸地、
徒 8:2 有虔敬人葬<u>司提反</u>、為之悲哀慟哭、
徒 8:3 <u>掃羅</u>殘害教會、入各家、執男女、下於獄、○
<h2> 教役<u>腓立</u>往<u>撒瑪利亞</u>傳道
</h2>
徒 8:4 其分散之門徒、徧行傳福音、
徒 8:5 <u>腓立</u>至<u>撒瑪利亞</u>邑、以基督道傳於其民、
徒 8:6 眾既聞、且見<u>腓立</u>所行異跡、遂同心聽其所傳之道、
徒 8:7 蓋多有患邪魔者、魔大呼、離人而去、亦多有癱瘓者、跛者、皆得愈、
徒 8:8 邑中大喜、
徒 8:9 有人名<u>西門</u>、素於邑內行巫術、迷惑<u>撒瑪利亞</u>民、自矜為大、
徒 8:10 老少無不聽信之、曰、此人乃天主之大能也、
徒 8:11 其聽信之故、因彼久以巫術駭民、
<h2> 多人信主受洗禮術士<u>西門</u>亦受洗禮
</h2>
徒 8:12 <u>腓立</u>傳天主國之福音、及耶穌基督名、彼眾即信、男女受洗禮、
徒 8:13 <u>西門</u>亦信、既受洗禮、常偕<u>腓立</u>、見其所行異跡奇事、甚異之、
<h2> <u>彼得</u> <u>約翰</u>為信者祈禱按手使之受聖神
</h2>
徒 8:14 使徒在<u>耶路撒冷</u>、聞<u>撒瑪利亞</u>人受天主道、乃遣<u>彼得</u> <u>約翰</u>就之、
徒 8:15 既至、為眾祈禱、欲其受聖神、
徒 8:16 蓋聖神尚未臨其中一人、惟以主耶穌之名受洗禮而已、
徒 8:17 二使徒以手按眾、皆受聖神、
<h2> <u>西門</u>欲買使人受聖神之權
</h2>
徒 8:18 <u>西門</u>見使徒按手、即有聖神賜焉、乃獻之以金、
徒 8:19 曰、以此能予我、使我手所按者、亦受聖神、
<h2> <u>彼得</u>斥其侮慢貪妄
</h2>
徒 8:20 <u>彼得</u>謂之曰、爾之金與爾偕亡、因爾意天主之賜、以金可購也、
徒 8:21 爾於此事無分無與、因在天主前、爾心不正也、
徒 8:22 故爾當悔改此惡、祈求天主、庶爾心之意念可赦、
徒 8:23 我見爾如在苦膽中、為惡所繫也、
徒 8:24 <u>西門</u>曰、爾曹為我禱主、免爾所言者臨我、
<h2> 二使徒復回<u>耶路撒冷</u>
</h2>
徒 8:25 二使徒既證明主道而宣傳之、遂返<u>耶路撒冷</u>、經<u>撒瑪利亞</u>多村、傳福音、○
<h2> 天使命<u>腓立</u>往傳道於宦官
</h2>
徒 8:26 主之使者謂<u>腓立</u>曰、起而往南、適<u>耶路撒冷</u>至<u>迦薩</u>之道、其道乃曠野、
徒 8:27 遂起而往、遇<u>伊提約伯</u>人、乃<u>伊提約伯</u>女王<u>干大基</u>有權之宦官、司其諸庫者、彼已上<u>耶路撒冷</u>、崇拜而返、
徒 8:28 乘車讀先知<u>以賽亞</u>書、
徒 8:29 聖神謂<u>腓立</u>曰、前往就此車、
徒 8:30 <u>腓立</u>趨就之、聞其讀先知<u>以賽亞</u>書、乃問曰、爾所讀者明否、
徒 8:31 曰、無啟迪我者、何能明乎、遂請<u>腓立</u>登車同坐、
徒 8:32 所讀之經曰、彼如羊被牽就死地、其不啟口、如羔在翦毛者之前而無聲、
徒 8:33 其卑微時、人廢公義而審之、其生命且滅於世、誰能述其世代乎、
徒 8:34 宦官謂<u>腓立</u>曰、請問先知言此指誰、指己乎、指他人乎、
徒 8:35 <u>腓立</u>乃啟口、本此經向彼傳耶穌福音、
<h2> 宦官受洗禮
</h2>
徒 8:36 行路時、至有水處、宦官曰、在此有水、我受洗禮、有何阻乎、
徒 8:37 <u>腓立</u>曰、若爾盡心以信則可、對曰、我信耶穌基督為天主之子、
徒 8:38 遂命停車、<u>腓立</u>與宦官二人同下水、施之洗禮、
徒 8:39 由水而上、主之神攝<u>腓立</u>去、宦官不復見之、乃欣然行路、
徒 8:40 <u>腓立</u>被引至<u>亞瑣都</u>、經行諸邑傳福音、以至<u>該撒利亞</u>、
徒 9:1 <h2><u>掃羅</u>往<u>大瑪色</u>欲害門徒途中遇主驚仆於地</h2> <u>掃羅</u>仍怒氣威喝、欲殺主之門徒、往見大祭司、
徒 9:2 求予之書致<u>大瑪色</u>諸會堂、若遇從此道者、或男或女、許其縛而解<u>耶路撒冷</u>、
徒 9:3 <u>掃羅</u>行近<u>大瑪色</u>、忽自天有光環照之、
徒 9:4 遂仆地、聞有聲曰、<u>掃羅</u>、<u>掃羅</u>、何窘逐我、
徒 9:5 曰、主為誰、主曰、我乃爾所窘逐之耶穌、爾以足觸刺、難矣、
徒 9:6 <u>掃羅</u>戰懼曰、主、欲我何為、主曰、 有原文抄本從上節爾以足起至本節主曰止均缺爾起入城、則所當行者、必示於爾、
徒 9:7 同行者立於彼、靜默無言、聞聲而不見人、
徒 9:8 <u>掃羅</u>自地起、啟目不能見、人援其手、引入<u>大瑪色</u>城、
徒 9:9 三日不見、亦不食不飲、○
<h2> 被主召為使徒
</h2>
徒 9:10 <u>大瑪色</u>有一門徒、名<u>亞拿尼亞</u>、主於異象中呼之曰、<u>亞拿尼亞</u>、對曰、主、我在此、
徒 9:11 主曰、爾起往直街、至<u>猶大</u>家、訪<u>達蘇</u>人名<u>掃羅</u>者、彼方祈禱、
徒 9:12 彼於異象中、已見一人名<u>亞拿尼亞</u>、入室而按手其上、使之得見、
徒 9:13 <u>亞拿尼亞</u>對曰、主、我聞多人言、此人在<u>耶路撒冷</u>、大困苦爾之聖徒、
徒 9:14 今在此、有由祭司諸長所得之權、以縛凡籲爾名者、
徒 9:15 主曰、爾往、彼乃我所選之器、以宣揚我名、在異邦人及君王並<u>以色列</u>民前、
徒 9:16 我將示之、必為我名而受多苦、
徒 9:17 <u>亞拿尼亞</u>遂往、入其室、手按<u>掃羅</u>曰、吾兄<u>掃羅</u>、爾來時、途中現於爾之主耶穌、遣我使爾得見、且使爾得滿聖神、
<h2> <u>掃羅</u>受洗禮
</h2>
徒 9:18 遂有如鱗者、脫於其目、即得見、起而受洗禮、
<h2> 侃侃傳耶穌之道
</h2>
徒 9:19 既食乃健、<u>掃羅</u>在<u>大瑪色</u>、偕門徒同居數日、
徒 9:20 遂於諸會堂、宣耶穌為天主之子、
徒 9:21 凡聞之者、皆奇異曰、此人非在<u>耶路撒冷</u>殘害籲斯名者乎、今至此、非為縛之以解於祭司諸長乎、
徒 9:22 惟<u>掃羅</u>心志益堅、辯折居<u>大瑪色</u>之<u>猶太</u>人、證耶穌為基督、
<h2> <u>猶太</u>人圖謀欲殺<u>掃羅</u>
</h2>
徒 9:23 歷多日、<u>猶太</u>人謀殺<u>掃羅</u>、
徒 9:24 晝夜伺於城門、欲殺之、其計為<u>掃羅</u>所知、
徒 9:25 於是門徒夜間、以筐自城墻縋之下、
徒 9:26 <u>掃羅</u>既至<u>耶路撒冷</u>、欲納交於門徒、彼皆懼之、不信其為門徒、
徒 9:27 <u>巴拿巴</u>引之見使徒、將其途間如何見主而主與之言、並在<u>大瑪色</u>、如何毅然宣傳耶穌之名、悉述之、
徒 9:28 <u>掃羅</u>在<u>耶路撒冷</u>、與門徒出入、
徒 9:29 且毅然以耶穌名傳道、與言<u>希拉</u>言之<u>猶太</u>人、講說辯論、其人謀欲殺之、
<h2> <u>掃羅</u>避害往<u>達蘇</u>
</h2>
徒 9:30 諸兄弟知此、送之至<u>該撒利亞</u>、遣歸<u>達蘇</u>、○
<h2> 眾教會平安日見興盛
</h2>
徒 9:31 時徧<u>猶太</u>、<u>迦利利</u>、<u>撒瑪利亞</u>諸教會、皆平安建立、行事畏主、得聖神之慰、人數增廣矣、○
<h2> <u>彼得</u>醫愈<u>以尼亞</u>癱病
</h2>
徒 9:32 <u>彼得</u>徧行四方、亦往見居<u>呂大</u>之聖徒、
徒 9:33 在彼見一人、名<u>以尼亞</u>、患癱瘓、臥床八年、
徒 9:34 <u>彼得</u>謂之曰、<u>以尼亞</u>、耶穌基督愈爾矣、起、治爾床、彼即起、
徒 9:35 居<u>呂大</u>及<u>撒崙</u>者、皆見之、遂歸主、○
<h2> 使女徒<u>大比他</u>復活
</h2>
徒 9:36 <u>約帕</u>有女徒、名<u>大比他</u>、譯即<u>多加</u>、 大比他敘利言多加希拉言俱塵之謂假為女名廣行善事、多濟貧民、
徒 9:37 當時患病而死、既洗其身、乃停於樓、
徒 9:38 <u>呂大</u>近<u>約帕</u>、門徒聞<u>彼得</u>在彼、遣二人求之來、勿即遲、
徒 9:39 <u>彼得</u>起、與二人同往、既至、有人引之登樓、諸嫠婦立於<u>彼得</u>側而哭、以<u>多加</u>生時所製之衣示之、
徒 9:40 <u>彼得</u>遣眾出、屈膝祈禱、向屍曰、<u>大比他</u>、起、即啟目、見<u>彼得</u>、遂起而坐、
徒 9:41 <u>彼得</u>以手扶之起、招諸聖徒及嫠婦入、使其見<u>多加</u>復活矣、
徒 9:42 舉<u>約帕</u>皆知之、有多人信主、
徒 9:43 <u>彼得</u>在<u>約帕</u>多日、居皮工<u>西門</u>家、
徒 10:1 <h2><u>哥尼流</u>敬畏天主常常祈禱</h2> <u>該撒利亞</u>有人、名<u>哥尼流</u>、乃<u>以大利</u>隊之百夫長也、
徒 10:2 其人與全家皆虔誠敬畏天主、廣濟於民、常祈禱天主、
<h2> 天使命其遣人請<u>彼得</u>
</h2>
徒 10:3 一日約申初、 申初原文作第九時下同<u>哥尼流</u>於異象中、明見天主之使者、入就之曰、<u>哥尼流</u>、
徒 10:4 <u>哥尼流</u>注目視之、驚曰、主、何事、天使曰、爾祈禱施濟、皆已上達、蒙天主記憶、
徒 10:5 今宜遣人往<u>約帕</u>、請<u>西門</u>稱<u>彼得</u>者、
徒 10:6 寓海濱皮工<u>西門</u>家、彼將以所當行者告爾、
徒 10:7 天使既去、<u>哥尼流</u>召二僕、與侍卒中虔敬者一人、
徒 10:8 以此事盡告之、遂遣之往<u>約帕</u>、
<h2> 主顯異象於<u>彼得</u>令其勿輕視異邦人
</h2>
徒 10:9 明日、行將近城、時約午正、 午正原文作第六時<u>彼得</u>登屋祈禱、
徒 10:10 覺饑欲食、人方備餐時、<u>彼得</u>神遊象外、
徒 10:11 見天開、有物降其前、狀如大袱、繫四角、縋於地、
徒 10:12 內有地上四足牲畜、野獸、昆蟲、與空中飛鳥、
徒 10:13 且有聲曰、<u>彼得</u>起、宰而食之、
徒 10:14 <u>彼得</u>曰、主歟、斷乎不可、凡俗物與不潔之物、我從未食也、
徒 10:15 其聲又曰、天主所潔者、爾勿以為俗、
徒 10:16 如是者三次、物復收於天、○
<h2> <u>哥尼流</u>所遣之人來尋<u>彼得</u>
</h2>
徒 10:17 <u>彼得</u>心內猶豫、不知所見之象何意、<u>哥尼流</u>所遣之人、已訪至<u>西門</u>家、立於門外、
徒 10:18 呼而問曰、稱<u>彼得</u>之<u>西門</u>寓此否、
<h2> 聖命神<u>彼得</u>同往
</h2>
徒 10:19 <u>彼得</u>尚思異象、聖神謂之曰、有三人尋爾、
徒 10:20 起而下、與之往、勿疑、我遣之也、
徒 10:21 <u>彼得</u>下、見<u>哥尼流</u>所遣之人 有原文抄本作彼得下見其人曰、我即爾所尋者、爾來為何事、
徒 10:22 曰、百夫長<u>哥尼流</u>、義人也、畏天主、為<u>猶太</u>眾民所譽、奉聖天使默示、請爾至其家、欲聽爾言、
徒 10:23 <u>彼得</u>延之入、止宿、明日與之往、<u>約帕</u>兄弟數人偕行、
徒 10:24 次日、至<u>該撒利亞</u>、<u>哥尼流</u>已集親友候之、
徒 10:25 <u>彼得</u>至、<u>哥尼流</u>迎之、伏其足前拜焉、
徒 10:26 <u>彼得</u>扶之起、曰、起、我亦人也、
徒 10:27 <u>彼得</u>與語而入、見眾集於彼、
徒 10:28 謂之曰、<u>猶太</u>人不宜與異邦人交、或入其室、爾曹所知、惟天主已示我、勿以人為俗、或不潔、
徒 10:29 故我見請、不辭而至、今問爾曹、請我何為、
徒 10:30 <u>哥尼流</u>曰、四日前、我禁食至此時、申初、在家祈禱、忽有一人、衣服光明、立於我前、
徒 10:31 曰、<u>哥尼流</u>、爾祈禱已得聞、爾施濟蒙天主記憶、
徒 10:32 當遣人往<u>約帕</u>、請<u>西門</u>稱<u>彼得</u>者、寓於海濱皮工<u>西門</u>家、彼至、必有以誨爾、 有原文抄本無此二句
徒 10:33 我即遣人請爾、爾來甚善、今我儕咸在天主前、欲聞主所命爾者、
<h2> <u>彼得</u>向<u>哥尼流</u>並其同人宣傳耶穌
</h2>
徒 10:34 <u>彼得</u>啟口曰、今我誠知天主不以貌取人、
徒 10:35 各國有畏天主而行義者、皆為其所悅、
徒 10:36 天主託耶穌基督、即萬有之主、傳和平福音、授道於<u>以色列</u>民、
徒 10:37 爾知從<u>約翰</u>洗禮後、此道始宣於<u>迦利利</u>、而傳徧<u>猶太</u>、
徒 10:38 爾曹又知天主以聖神、以才能、膏<u>拿撒勒</u>耶穌、耶穌周遊行善、醫愈凡為魔所制服者、蓋天主偕之也、
徒 10:39 彼在<u>猶太</u>地及<u>耶路撒冷</u>、凡所行者、我儕為之作證、人乃懸之於木殺焉、
徒 10:40 至第三日、天主復活之、且使其現於人、
徒 10:41 非現於眾民、乃現於天主預選以為證者、即我儕於其復活後、與之同飲食者也、
徒 10:42 且命我儕傳道於民、證其為天主所定以審判生者死者、
徒 10:43 諸先知亦為之作證、言凡信之者、可賴其名而罪得赦、○
<h2> 聖神降下感聽道者
</h2>
徒 10:44 <u>彼得</u>言時、聖神降臨諸聽道者、
徒 10:45 受割禮之門徒、偕<u>彼得</u>同來者、見聖神之賜、亦注於異邦人、皆奇異之、
徒 10:46 蓋聞其言諸國方言、稱頌天主為大、
<h2> <u>哥尼流</u>與其同人俱領洗禮
</h2>
徒 10:47 <u>彼得</u>曰、此人既受聖神、如我儕然、則以水施之洗禮、孰能禁之乎、
徒 10:48 遂命因主名 有原文抄本作因主耶穌基督名施之洗禮、眾請<u>彼得</u>居數日、
徒 11:1 <h2>奉割禮之門徒責<u>彼得</u></h2> 使徒及兄弟在<u>猶太</u>者、聞異邦人亦受天主之道、
徒 11:2 <u>彼得</u>上<u>耶路撒冷</u>、受割禮者責之、
徒 11:3 曰、爾入未受割禮者之家、與之同食耶、
<h2> <u>彼得</u>為己辨白
</h2>
徒 11:4 <u>彼得</u>遂以此事、自始至終、按次第述之曰、
徒 11:5 我在<u>約帕</u>邑祈禱時、神遊象外、見有一物如大袱、自天降下、繫四角、縋於我前、
徒 11:6 我注目視之、見內有地上四足牲畜、野獸、昆蟲、及空中飛鳥、
徒 11:7 且聞聲謂我曰、<u>彼得</u>起、宰而食之、
徒 11:8 我曰、主、斷乎不可、凡俗物及不潔之物、從未入我口、
徒 11:9 其聲自天又曰、天主所潔者、爾勿以為俗、
徒 11:10 如是者三次、後諸物復收於天、
徒 11:11 即有三人立我所寓之門外、乃遣自<u>該撒利亞</u>以就我者、
徒 11:12 聖神命我同往勿疑、且此兄弟六人、與我偕行、並入其人之室、
徒 11:13 其人告我儕、曾見天使立於其室而言曰、遣人往<u>約帕</u>、請<u>西門</u>稱<u>彼得</u>者、
徒 11:14 彼必告爾以道、俾爾與全家得救、
徒 11:15 我甫開言、聖神臨之、如初臨我儕然、
徒 11:16 我即憶主言曰、<u>約翰</u>施洗以水、惟爾曹將受洗於聖神、
徒 11:17 天主既賜異邦人、與賜我儕信耶穌基督者無異、我何人、能阻天主乎、
<h2> 奉割禮之門徒以<u>彼得</u>之言為然
</h2>
徒 11:18 眾聞此、無辭以對、乃頌天主曰、然則天主亦賜異邦人悔改以得生命、○
<h2> 福音傳至<u>安提約</u>
</h2>
徒 11:19 因<u>司提反</u>事、門徒遭難而四散者、行至<u>非尼基</u>、<u>居比魯</u>、<u>安提約</u>傳道、惟傳於<u>猶太</u>人、
徒 11:20 中有<u>居比魯</u>、<u>古利奈</u>數人至<u>安提約</u>、亦向<u>希拉</u>人講道、傳主耶穌福音、
徒 11:21 主施大能祐之、信而歸主者甚多、
<h2> 教會遣<u>巴拿巴</u>往堅門徒之心
</h2>
徒 11:22 <u>耶路撒冷</u>教會聞之、遂遣<u>巴拿巴</u>往<u>安提約</u>、
徒 11:23 既至、見天主之恩甚喜、乃勸眾堅心從主、
徒 11:24 蓋<u>巴拿巴</u>善人也、充滿聖神、信德俱備、於是歸主者甚多、
<h2> 門徒在<u>安提約</u>始稱為基利司提雅尼
</h2>
徒 11:25 <u>巴拿巴</u>往<u>達蘇</u>、訪<u>掃羅</u>、既遇之、即攜至<u>安提約</u>、
徒 11:26 二人同在教會中一年、訓誨多人、門徒稱基利司提雅尼、 猶言宗基督者自<u>安提約</u>始、○
<h2> 門徒捐貲救濟在<u>猶太</u>之兄弟
</h2>
徒 11:27 時有先知數人、自<u>耶路撒冷</u>至<u>安提約</u>、
徒 11:28 中有一人名<u>亞迦布</u>、感於聖神、起而言曰、天下將大饑、至<u>革老丟</u> <u>該撒</u>時、果有之、
徒 11:29 於是門徒立意、各量其力捐貲、以賙濟在<u>猶太</u>之兄弟、
徒 11:30 遂如此行、以所捐之貲、託<u>巴拿巴</u> <u>掃羅</u>齎諸長老、
徒 12:1 <h2><u>希律</u>王殺<u>雅各</u>囚<u>彼得</u></h2> 當時<u>希律</u>王執教會中數人、困苦之、
徒 12:2 以刀殺<u>約翰</u>之兄<u>雅各</u>、
徒 12:3 見<u>猶太</u>人悅此、又執<u>彼得</u>、時乃除酵節、
徒 12:4 既執之、遂下於獄、交卒四班、每班四人守之、欲俟逾越節後、曳出於民前判之、
徒 12:5 <u>彼得</u>囚於獄、教會為之切祈天主、
徒 12:6 <u>希律</u>將曳<u>彼得</u>出、是夜<u>彼得</u>繫以二鐵索、臥於二卒中、守者守於獄門、
<h2> 主之使者救<u>彼得</u>出獄
</h2>
徒 12:7 倏有主之使者旁立、光耀獄中、天使撫<u>彼得</u>脅、醒之曰、速起、鐵索即脫於其手、
徒 12:8 天使謂之曰、束帶納履、<u>彼得</u>如其言、天使又曰、衣衣從我、
徒 12:9 即從之出、不知天使所為真否、以為見異象也、
徒 12:10 過守者第一所、又過其二、至達邑之鐵門、門自啟、乃出、行經一街、天使忽離之、
徒 12:11 <u>彼得</u>悟曰、我今誠知天主果遣其使者、拯我出<u>希律</u>手、不使<u>猶太</u>民遂其所望、
徒 12:12 思念時、至<u>約翰</u>稱<u>瑪可</u>之母<u>瑪利亞</u>家、多人集彼祈禱、
徒 12:13 <u>彼得</u>叩外門、有女名<u>羅底</u>、出而探聽、
徒 12:14 識<u>彼得</u>之聲、喜甚、門不及啟、趨入、言<u>彼得</u>立於門外、
徒 12:15 眾曰、爾狂也、女力言實是、眾曰、是則其天使也、
徒 12:16 <u>彼得</u>叩門不已、眾啟門見之、皆駭異、
徒 12:17 <u>彼得</u>搖手使勿言、以主引其出獄告之、又曰、可將此事告<u>雅各</u>及諸兄弟、遂出往他處、
徒 12:18 既旦、眾卒不知<u>彼得</u>何往、甚驚怖、
徒 12:19 <u>希律</u>索<u>彼得</u>不獲、審問守卒、命殺之、後、<u>彼得</u>離<u>猶太</u>、往<u>該撒利亞</u>居焉、○
<h2> <u>希律</u>狂妄以當歸天主之榮歸己
</h2>
徒 12:20 <u>希律</u>怒<u>推羅</u> <u>西頓</u>人、因二邑之民、為其境賴屬王之地以得糧、故一心偕至、託王之內侍臣<u>伯拉司都</u>求和、
徒 12:21 於所定之日、<u>希律</u>衣王服、坐於位、面語之、
徒 12:22 民呼曰、此神之聲、非人之聲也、
徒 12:23 <u>希律</u>不歸榮於天主、故主之使者、立擊之、為蟲所噬而氣絕、○
徒 12:24 於是天主之道日興而益廣、
徒 12:25 <u>巴拿巴</u>及<u>掃羅</u>施濟事畢、即自<u>耶路撒冷</u>而返、又攜<u>約翰</u>稱<u>瑪可</u>者同來、
徒 13:1 <h2>聖神選<u>掃羅</u> <u>巴拿巴</u>往異邦傳教</h2> <u>安提約</u>教會有先知與師數人、即<u>巴拿巴</u>、稱<u>尼結</u>之<u>西緬</u>、<u>古利奈</u>人<u>路求</u>、分封王<u>希律</u>之同學<u>瑪念</u>、及<u>掃羅</u>、
徒 13:2 事主禁食時、聖神曰、當為我擇<u>巴拿巴</u>、<u>掃羅</u>、行我召彼所行之事、
徒 13:3 於是禁食祈禱、按手於二人頂上、而遣之往、
徒 13:4 二人奉聖神之遣、至<u>西流基</u>、自彼航海往<u>居比魯</u>、
徒 13:5 至<u>撒拉米</u>城、在<u>猶太</u>人諸會堂、傳天主道、有<u>約翰</u>隨而事之、
徒 13:6 徑行全島、至<u>帕弗</u>、遇一<u>猶太</u>人、乃術士、亦偽先知、名<u>巴耶穌</u>、
徒 13:7 彼與方伯<u>士求保羅</u>結交、<u>士求保羅</u>、明哲人也、召<u>巴拿巴</u> <u>掃羅</u>、欲聽天主道、
<h2> <u>以呂瑪</u>欲阻方伯信道
</h2>
徒 13:8 <u>巴耶穌</u>亦名<u>以呂瑪</u>、譯即術士、敵二使徒、欲使方伯不信、
<h2> 主罰<u>以呂瑪</u>目盲
</h2>
徒 13:9 時<u>掃羅</u>亦名<u>保羅</u>、感於聖神、注目視之、
徒 13:10 曰、噫、爾盈諸詭詐奸惡、乃魔之子、眾善之敵、爾亂主之正道不已乎、
徒 13:11 今主手擊爾、爾必瞽、暫不見日、其目立矇而暗、遍求人導之行、
徒 13:12 方伯見所為遂信、甚奇天主之道、○
<h2> <u>保羅</u>在<u>安提約</u>證明耶穌為救主
</h2>
徒 13:13 <u>保羅</u>及同人離<u>帕弗</u>、舟行至<u>旁腓利亞</u>之<u>別迦</u>、<u>約翰</u>離之、歸<u>耶路撒冷</u>、
徒 13:14 惟<u>保羅</u>等離<u>別迦</u>前行、至<u>彼西底</u>之<u>安提約</u>、於安息日入會堂坐焉、
徒 13:15 讀律法及先知書畢、司會堂者、使人問曰、兄弟、若有勸民之語、請言之、
徒 13:16 <u>保羅</u>起、搖手曰、<u>以色列</u>人、及畏天主者、請聽之、
徒 13:17 昔<u>以色列</u>民之天主、選我列祖、及民旅於<u>伊及</u>時、天主舉之、施展大力、 施展大力原文作以高舉之臂導出其地、
徒 13:18 在曠野撫養之、約四十年、
徒 13:19 滅<u>迦南</u>七族、乃鬮分其地、與之為業、
徒 13:20 後為之立牧伯、 牧伯或作士師至先知<u>撒母耳</u>時、約四百五十年、
徒 13:21 自是民欲得王、天主以<u>便雅憫</u>支派人、<u>基士</u>子<u>掃羅</u>賜之、為王四十年、
徒 13:22 既廢之、遂舉<u>大衛</u>為王、譽 譽原文作證之曰、我遇<u>耶西</u>子<u>大衛</u>、乃合我心之人、凡事將遵我旨、
徒 13:23 天主按所許者、由此人後裔、為<u>以色列</u>民立救主、即耶穌、
徒 13:24 耶穌未至 而傳道、<u>約翰</u>先以悔改之洗禮、傳於<u>以色列</u>眾民、
徒 13:25 <u>約翰</u>職事將竣、曰、爾曹意我為誰、我非基督、彼後我而來、其足之履、我亦不堪解、
徒 13:26 兄弟乎、<u>亞伯拉罕</u>之苗裔、及爾曹中畏天主者、此救世之道、賜與爾矣、
徒 13:27 惟居<u>耶路撒冷</u>者、及其有司、不知耶穌為基督、亦不知每安息日所讀先知之言、是以擬之以死罪、適應先知所言、
徒 13:28 雖未見其有當死之罪、仍求<u>彼拉多</u>殺之、
徒 13:29 既應經所載指之之言、則由木取之下而葬、
徒 13:30 惟天主使其由死復活、
徒 13:31 自<u>迦利利</u>偕之上<u>耶路撒冷</u>者、歷多日見之、今彼在民間為之作證、
<h2> 引聖經證明耶穌為救主
</h2>
徒 13:32 我儕以福音報爾、即所許我列祖之事、今天主以耶穌復活、為我儕為其子孫者應之、
徒 13:33 如詩篇第二篇所載云、爾乃我子、我今日生爾、
徒 13:34 論天主使其由死復活、不復歸於朽壞、 經云、我將以所許<u>大衛</u>永無變更之聖恩賜爾、
徒 13:35 詩篇又一篇云、爾必不使爾聖者朽壞、
徒 13:36 蓋<u>大衛</u>在世時、遵天主旨而盡其職、其後乃逝、 逝原文作寢歸於列祖而朽壞、
徒 13:37 惟天主所復活者不見朽壞、
徒 13:38 兄弟乎、爾當知賴此人可得罪赦、此道今傳於爾曹、
徒 13:39 爾恃<u>摩西</u>律法而不得赦之罪、凡信者可恃此人而得赦焉、
徒 13:40 故爾當慎、勿使先知所言應於爾身、
徒 13:41 其言曰、藐忽者乎、爾視之而驚駭滅亡、因爾在時、我將行一事、雖有人告爾、爾亦不信也、○
<h2> 異邦人信從
</h2>
徒 13:42 眾出會堂、遂求二使徒於後安息日、再向之論此道、
徒 13:43 會眾散後、<u>猶太</u>人及進<u>猶太</u>教之虔敬者、多從<u>保羅</u> <u>巴拿巴</u>、二使徒與之言道、勸其恆賴天主之恩、
徒 13:44 至後安息日、邑民幾盡集、欲聽天主之道、
<h2> <u>猶太</u>人辯駁毀謗
</h2>
徒 13:45 <u>猶太</u>人見眾至、滿心嫉妒、駁<u>保羅</u>所言、且駁且謗、
<h2> 二使徒轉向異邦人傳道
</h2>
徒 13:46 <u>保羅</u> <u>巴拿巴</u>毅然曰、天主之道、當先傳於爾、而爾棄之、自以為不堪得永生、故我儕轉向異邦人、
徒 13:47 因主如是命我儕、 經載天主語基督云、我立爾為異邦人之光、使爾施救至於地極、
<h2> 多人信主
</h2>
徒 13:48 異邦人聞此甚喜、讚美主道、凡預定得永生者、皆信焉、
徒 13:49 於是主道遍傳斯地、
徒 13:50 惟<u>猶太</u>人唆聳虔敬貴婦、及邑之尊者、窘逐<u>保羅</u> <u>巴拿巴</u>、逐出其境、
<h2> 二使徒往<u>以哥念</u>
</h2>
徒 13:51 二人向眾、拂去足塵、至<u>以哥念</u>、
徒 13:52 門徒甚喜、且充滿聖神、
徒 14:1 <h2>二使徒被<u>猶太</u>人逼迫即往<u>路司得</u></h2> 二使徒在<u>以哥念</u>、同入<u>猶太</u>人會堂傳道、<u>猶太</u>人及<u>希拉</u>人信者甚眾、
徒 14:2 不信之<u>猶太</u>人、唆異邦人、使其心憾眾兄弟、
徒 14:3 二人居彼多日、賴主毅然傳道、主藉其手行異跡奇事、以證其施恩之道、
徒 14:4 邑眾乃分、有從<u>猶太</u>人者、有從二使徒者、
徒 14:5 異邦人、<u>猶太</u>人、及其有司擁集、欲凌辱二人、以石擊之、
徒 14:6 使徒知此、乃逃至<u>呂高尼</u>之<u>路司得</u> <u>德比</u>二城、及四周之地、
徒 14:7 在彼宣傳福音、○
<h2> <u>保羅</u>醫愈跛者
</h2>
徒 14:8 <u>路司得</u>有一足弱者坐、乃生而跛從未能行、
徒 14:9 彼聽<u>保羅</u>言、<u>保羅</u>注目視之、見其有信可愈、
徒 14:10 乃大聲曰、起、兩足正立、其人遂踴且行、
徒 14:11 眾見<u>保羅</u>所為、以<u>呂高尼</u>方言揚聲曰、神明藉人形臨我矣、
徒 14:12 乃稱<u>巴拿巴</u>為<u>丟司</u>、以<u>保羅</u>善說辭、稱為<u>希珥米</u>、
徒 14:13 邑外<u>丟司</u>廟祭司牽牛、持花圈、偕眾欲祭二人、
徒 14:14 使徒<u>保羅</u> <u>巴拿巴</u>聞之、裂衣、趨入眾中、
徒 14:15 呼曰、爾曹何為行此、我儕亦人、與爾同情、特傳福音於爾、使爾棄此虛妄、而歸造天地海及其中萬物之永生天主、
徒 14:16 天主在先世、聽萬民各從其道、
徒 14:17 雖然、天主未嘗不顯明據、為己作證、即以善待人、自天降雨、使果生以時、賜我飲食贏餘、滿心喜悅、
徒 14:18 二人雖言此、幾不能止眾之祭彼也、○
徒 14:19 有數<u>猶太</u>人自<u>安提約</u>及<u>以哥念</u>來、唆眾石擊<u>保羅</u>、意其已死、則曳出城外、
徒 14:20 門徒環立時、<u>保羅</u>起、入城、明日與<u>巴拿巴</u>往<u>德比</u>、
<h2> 二使徒返<u>路司得</u>等處勸門徒守信耐苦
</h2>
徒 14:21 在是邑傳福音、招多人為門徒、遂返<u>路司得</u>、<u>以哥念</u>、<u>安提約</u>、
徒 14:22 堅門徒心、勸其恆信、又言我儕欲入天主國、必歷多難、
徒 14:23 二人於各教會中擇立長老、祈禱禁食、託之於其所信之主、
<h2> 返<u>安提約</u>向教會歷述傳教之事
</h2>
徒 14:24 於是徑行<u>彼西底</u>、至<u>旁腓利亞</u>、
徒 14:25 傳道於<u>別迦</u>、乃往<u>亞大利</u>、
徒 14:26 自彼航海、至<u>安提約</u>、昔在<u>安提約</u>教會、擇此二人、託天主之恩、為行今所已成之事、
徒 14:27 既至、集教會、以天主偕己所行之事、及天主為異邦人已開信道之門、悉告之、
徒 14:28 二人遂在<u>安提約</u>、偕門徒久居、
徒 15:1 <h2>教會因割禮大生辯論遣人往<u>耶路撒冷</u>議此事</h2> 有數人自<u>猶太</u>來、教諸兄弟曰、爾曹若不遵<u>摩西</u>之例受割禮、則不得救、
徒 15:2 <u>保羅</u> <u>巴拿巴</u>與之大爭競辯論、門徒定意遣<u>保羅</u> <u>巴拿巴</u>及其中數人、上<u>耶路撒冷</u>、見使徒及長老、以此端問之、
徒 15:3 於是教會送之、乃經<u>腓尼基</u>、<u>撒瑪利亞</u>、述異邦人歸主之事、諸兄弟大喜、
徒 15:4 至<u>耶路撒冷</u>、教會與使徒長老接之、告以天主藉己所行之事、
徒 15:5 有法利賽教信者數人起曰、必當使異邦人受割禮、命守<u>摩西</u>律法、○
<h2> 使徒長老集議
</h2>
徒 15:6 使徒長老咸集、共議此事、
徒 15:7 眾辯論紛紛、<u>彼得</u>起曰、兄弟乎、爾知天主昔於我儕中選我、欲使異邦人由我口聞福音之道而信、
徒 15:8 且識人心之天主、以聖神賜異邦人、如賜我儕然、以為彼作證、
徒 15:9 不分彼我、惟以信潔其心、
徒 15:10 今何為試天主、以我列祖及我儕所不能負之軛、置於門徒頸乎、
徒 15:11 我信我眾得救、惟賴我主耶穌基督之恩、與彼眾無異、
徒 15:12 眾默然、聽<u>巴拿巴</u> <u>保羅</u>述天主藉己於異邦人中、多行異跡奇事、
徒 15:13 言畢、<u>雅各</u>曰、兄弟聽我、
徒 15:14 <u>西門</u>已述天主昔日眷顧異邦人、欲由其中選民、以欽崇己名、
徒 15:15 諸先知之言、與此符合、如 經所載云、
徒 15:16 此後我將返而復建<u>大衛</u>傾覆之室、其頹圮者、復建而立之、
徒 15:17 使其餘民及凡奉我名之異邦人、皆尋求主、是乃成此事之主所言者也、
徒 15:18 凡天主所為、天主自始皆已知之、
徒 15:19 故我意異邦人歸主者、不可擾之、
徒 15:20 惟當達書、命其戒偶像之污穢、及姦淫、又戒食勒死之牲及血、
徒 15:21 蓋<u>摩西</u>律法、自古以來、各邑有宣之者、每安息日讀於會堂、○
<h2> 以所定之意函致各教會
</h2>
徒 15:22 時使徒長老及全教會、決意於其中選人、與<u>保羅</u> <u>巴拿巴</u>同往<u>安提約</u>、所選之人、即稱<u>巴撒巴</u>之<u>猶大</u>、及<u>西拉</u>、乃兄弟中之表率、以書託之、
徒 15:23 其書云、使徒、長老、兄弟、問<u>安提約</u>、<u>敘利亞</u>、<u>基利嘉</u>、異邦人中諸兄弟安、
徒 15:24 蓋聞我儕中數人、出而以言擾爾、惑亂爾心云、爾必受割禮、遵<u>摩西</u>律法、 有原文抄本無此句但我儕未嘗有此命、
徒 15:25 故我儕同心既集、決意選擇數人、遣之就爾、與我儕所愛之<u>保羅</u> <u>巴拿巴</u>同往、
徒 15:26 此二人為我主耶穌基督之名、而不惜命者也、
徒 15:27 我遣<u>猶大</u>、<u>西拉</u>、亦以口述此事、
徒 15:28 蓋聖神與我儕、決意不以他任任爾、惟此要者數端、
徒 15:29 即戒食祭偶像之物與血、及勒死之牲、並戒姦淫、爾自守而戒之、則善矣、願爾平安、○
徒 15:30 數人奉遣、至<u>安提約</u>、集眾、以書授之、
徒 15:31 眾讀之、因其慰藉而喜、
徒 15:32 <u>猶大</u>、<u>西拉</u>、亦先知也、以多言勸兄弟而堅之、
徒 15:33 二人居彼數日、兄弟為之祝平安、使歸就使徒、 或作使歸就遣之者
徒 15:34 惟<u>西拉</u>決意居彼、
徒 15:35 <u>保羅</u>、<u>巴拿巴</u>、仍居<u>安提約</u>、與兄弟多人教誨、傳主福音之道、○
<h2> <u>保羅</u> <u>巴拿巴</u>欲往見各教會
</h2>
徒 15:36 越數日、<u>保羅</u>謂<u>巴拿巴</u>曰、我儕當復往我昔傳主道之諸邑、探視我兄弟何如、
<h2> 為<u>瑪可</u>爭競彼此分離
</h2>
徒 15:37 <u>巴拿巴</u>意欲攜<u>約翰</u>稱<u>瑪可</u>者同往、
徒 15:38 惟<u>保羅</u>以為不可攜之、因昔在<u>旁腓利亞</u>、彼離己不偕行共事故也、
徒 15:39 二人爭競、彼此離別、<u>巴拿巴</u>攜<u>瑪可</u>航海、往<u>居比魯</u>、
徒 15:40 <u>保羅</u>選<u>西拉</u>同往、諸兄弟為彼求天主施之以恩、 原文作兄弟乃託之於天主之恩
徒 15:41 遂經<u>敘利亞</u>、<u>基利嘉</u>、堅固諸教會、
徒 16:1 <h2><u>保羅</u>使<u>提摩太</u>受割禮攜彼同往傳教</h2> <u>保羅</u>至<u>德比</u>、<u>路司得</u>、在彼有一門徒名<u>提摩太</u>、其母乃<u>猶太</u>信女、其父為<u>希拉</u>人、
徒 16:2 為<u>路司得</u>與<u>以哥念</u>諸兄弟所稱譽、
徒 16:3 <u>保羅</u>欲攜之同往、因彼處之<u>猶太</u>人、為之行割禮、蓋皆知其父為<u>希拉</u>人也、
徒 16:4 乃經行諸邑、以<u>耶路撒冷</u>使徒及長老所定之律、授門徒守之、
徒 16:5 於是諸教會之信益堅、其數日增、○
<h2> 聖神禁彼等傳道於<u>亞西亞</u>
</h2>
徒 16:6 <u>保羅</u>既經<u>弗呂嘉</u>、<u>迦拉太</u>境、聖神禁其傳道於<u>亞西亞</u>、
徒 16:7 遂至<u>每西亞</u>、欲往<u>比推尼</u>、聖神 有原文抄本作耶穌之神不許、
徒 16:8 經<u>每西亞</u>、下<u>特羅亞</u>、
<h2> <u>保羅</u>在異象中見一人請其往<u>瑪其頓</u>傳教
</h2>
徒 16:9 <u>保羅</u>夜見異象、有一<u>瑪其頓</u>人、立而求之曰、請涉至<u>瑪其頓</u>助我儕、
徒 16:10 <u>保羅</u>既見異象、我儕欲往<u>瑪其頓</u>、以為天主召我儕傳福音於其地之人、
徒 16:11 遂乘舟離<u>特羅亞</u>、直行至<u>薩摩特拉基</u>、明日至<u>尼亞波利</u>、
徒 16:12 自彼至<u>腓立比</u>、乃<u>瑪其頓</u>一境首邑、為<u>羅瑪</u>人所處、亦為自主之邑、在此邑居數日、
徒 16:13 安息日出城、至河濱、彼有祈禱處、即坐、向所集之婦傳道、
<h2> <u>呂底亞</u>信主受洗禮
</h2>
徒 16:14 有婦名<u>呂底亞</u>、乃<u>推雅推拉</u>邑人、售紫布為業、素敬天主者、既聽道、主啟其心、使之聆<u>保羅</u>所言、
徒 16:15 婦與其家人受洗禮、求我儕曰、若以我為信主、則入居我室、遂強留我儕、
<h2> <u>保羅</u>自女巫之身逐出邪魔
</h2>
徒 16:16 一日、我儕往祈禱處、遇一婢、為卜筮魔所憑、以占卜大利其主人、
徒 16:17 婢隨<u>保羅</u>及我儕、呼曰、此人、乃至高天主之僕、以救人之道傳我儕、 有原文抄本我儕作爾曹
徒 16:18 婢如此呼多日、<u>保羅</u>不悅、回顧語魔曰、我奉耶穌之名、命爾出此女、魔即出、
<h2> 女巫之主人執<u>保羅</u> <u>西拉</u>
</h2>
徒 16:19 婢之主人見所望之利已失、乃執<u>保羅</u>、<u>西拉</u>、曳之入市、
徒 16:20 見有司、解至上官曰、此<u>猶太</u>人、騷擾我邑、
徒 16:21 傳我<u>羅瑪</u>人所不當受不當行之例、
<h2> 官杖笞二人囚之於獄
</h2>
徒 16:22 眾齊起訟之、上官命人褫其衣、杖之、
徒 16:23 既笞多杖、遂下諸獄、令獄吏固守之、
徒 16:24 獄吏受令、下之內獄、以木桎械其足、
<h2> 夜半地震獄門俱開
</h2>
徒 16:25 夜半、<u>保羅</u>、<u>西拉</u>、祈禱歌頌、讚美天主、囚者皆聞之、
徒 16:26 地忽大震、獄基悉動、諸門立啟、眾囚之械盡脫、
徒 16:27 獄吏醒、見獄門咸啟、以為囚者已逃、拔刀欲自殺、
徒 16:28 <u>保羅</u>大聲呼曰、勿自害、我儕皆在此、
徒 16:29 獄吏命人攜火來、即奔入獄內、戰慄俯伏於<u>保羅</u> <u>西拉</u>前、
徒 16:30 導之出、曰、先生、 原文作吾主我當何為、乃可得救、
徒 16:31 曰、當信主耶穌基督、則爾與爾家必得救矣、
徒 16:32 二人遂以主道訓彼及其家人、
<h2> 獄吏與全家信主受洗禮
</h2>
徒 16:33 是夜獄吏濯二人之傷、遂與全家受洗禮、
徒 16:34 乃延之入室、設席款之、且與全家、因信天主甚喜、
徒 16:35 既旦、上官遣吏役曰、可釋此二人、
徒 16:36 獄吏以此言告<u>保羅</u>曰、上官遣人釋爾、今可出獄、安然而去、
徒 16:37 <u>保羅</u>曰、我儕亦<u>羅瑪</u>人、未定罪、當眾前杖我、且下獄、今欲私出我乎、必不可、俟其自來引我出、
<h2> 二人出獄
</h2>
徒 16:38 吏役以此言告上官、上官聞其為<u>羅瑪</u>人、則懼、
徒 16:39 遂來求恕、引之出、請離其邑、
徒 16:40 二人出獄、入<u>呂底亞</u>家、見諸兄弟、勸勉之而去、
徒 17:1 <h2><u>保羅</u>在<u>帖撒羅尼加</u>講道</h2> 二人經<u>暗斐波利</u>、<u>亞波羅尼亞</u>、至<u>帖撒羅尼加</u>、在彼有<u>猶太</u>人會堂、
徒 17:2 <u>保羅</u>依然入堂、歷三安息日、本聖經與彼眾論道、
徒 17:3 解說明證基督當受害、而由死復活、又云、我向爾所傳之耶穌、即基督也、
<h2> 多人信從惟不信之<u>猶太</u>人逼迫<u>保羅</u>
</h2>
徒 17:4 其中<u>猶太</u>數人、及虔敬之<u>希拉</u>人甚眾、貴婦亦不少、皆信道而從<u>保羅</u> <u>西拉</u>、
徒 17:5 惟不信之<u>猶太</u>人、心懷嫉妒、於市井閒徒中、招集匪類、成群擾亂、聳動邑民、突至<u>耶孫</u>室、欲取<u>保羅</u>出以交民、
徒 17:6 不遇、即曳<u>耶孫</u>與數兄弟、解至邑宰、呼曰、彼亂天下者、已至此、
徒 17:7 <u>耶孫</u>納之在家、此輩皆違背<u>該撒</u>命、言有他王耶穌也、
徒 17:8 言此、使聞之之民眾、及邑宰、皆驚駭、
徒 17:9 即取<u>耶孫</u>與同人之保而釋之、
<h2> <u>保羅</u> <u>西拉</u>往<u>比利亞</u>傳教
</h2>
徒 17:10 是夜兄弟即令<u>保羅</u> <u>西拉</u>往<u>比利亞</u>、及至、入<u>猶太</u>人會堂、
徒 17:11 其人賢於<u>帖撒羅尼加</u>人、彼心願受道、日考聖經、欲知此道是否、
徒 17:12 故其中信道者多、又有<u>希拉</u>貴女、及男子不少、
<h2> <u>猶太</u>人復來聳動眾民
</h2>
徒 17:13 <u>帖撒羅尼加</u>之<u>猶太</u>人、聞<u>保羅</u>傳天主之道於<u>比利亞</u>、乃至其邑、聳動民眾、
徒 17:14 兄弟即送<u>保羅</u>往海濱、惟<u>西拉</u> <u>提摩太</u>尚留<u>比利亞</u>、
<h2> <u>保羅</u>往<u>雅典</u>
</h2>
徒 17:15 送<u>保羅</u>者引之至<u>雅典</u>、<u>保羅</u>命之告<u>西拉</u> <u>提摩太</u>速至、彼受命而返、○
<h2> 在彼與博士爭辯
</h2>
徒 17:16 <u>保羅</u>在<u>雅典</u>、待<u>西拉</u> <u>提摩太</u>至、見徧邑有偶像、其心感傷、
徒 17:17 乃在會堂、與<u>猶太</u>人及虔敬之<u>希拉</u>人辯論、每日在市、與凡所遇之人亦然、
徒 17:18 有屬以彼古羅門與司多亞門之博士數人、亦與辯論、有曰、此妄談者欲何言、有曰、彼似宣傳他邦之鬼神者、蓋<u>保羅</u>向彼傳耶穌及復活之道也、
<h2> 在<u>亞畧巴古</u>暢論一番
</h2>
徒 17:19 眾援之、引至<u>亞畧巴古</u>、曰、爾所說之新教、我儕可知乎、
徒 17:20 爾有異聞傳入我耳、我儕欲知其何意、
徒 17:21 眾<u>雅典</u>人及居彼之旅人、不遑他務、惟新事是言是聽、
徒 17:22 <u>保羅</u>立於<u>亞畧巴古</u>中曰、<u>雅典</u>人、我見爾曹、凡事敬鬼神甚矣、
徒 17:23 我適遊行、欲觀爾所崇拜者、遇一祭壇、上刻曰、未識之主、爾所未識而崇拜者、今我告爾、
徒 17:24 夫造宇宙及其中萬物之天主、乃天地之主宰、不居手造之殿、
徒 17:25 不為人手所事、亦不需一物、乃以生命呼吸萬物賜眾、
徒 17:26 且造人類萬族、本於一脈、使居於遍地、又定其時日、及所居之疆界、
徒 17:27 欲其尋主、庶揣摩得之、然主實離我各人不遠、
徒 17:28 蓋我儕賴之而生而動而存、如爾中詩人所云、我眾為其所生、
徒 17:29 既為天主所生、則不當思天主之體、似金似銀似石、為人工機巧所製、
徒 17:30 往時世人蒙昧、天主不究、今乃命眾隨在悔改、
徒 17:31 蓋天主已定一日、欲藉所立之人、按公義審判天下、且使其由死復活、而賜萬民以可信之證、○
<h2> 有人譏笑亦有人信從
</h2>
徒 17:32 眾聞死者復活之言、有笑之者、有曰、我儕願再聞爾說此、
徒 17:33 於是<u>保羅</u>離眾而去、
徒 17:34 有數人從之信道、中有<u>亞畧巴古</u>審官名<u>丟尼修</u>、及一婦名<u>大瑪利</u>、又有數人偕之、
徒 18:1 <h2><u>保羅</u>在<u>哥林多</u>傳教自食其力</h2> 此後<u>保羅</u>離<u>雅典</u>、至<u>哥林多</u>、
徒 18:2 遇一<u>猶太</u>人、名<u>亞居拉</u>、生於<u>本都</u>、因<u>革老丟</u>命<u>猶太</u>人盡離<u>羅瑪</u>京、故偕妻<u>毘斯基拉</u>甫自<u>以大利</u>來、<u>保羅</u>投之、
徒 18:3 因其同藝、遂偕居合作、二人製幕為業、
徒 18:4 每至安息日、<u>保羅</u>在會堂辯論、勸<u>猶太</u>及<u>希拉</u>人、
徒 18:5 <u>西拉</u> <u>提摩太</u>、自<u>瑪其頓</u>來、<u>保羅</u>心甚迫切、 或作專務傳道向<u>猶太</u>人力證耶穌為基督、
徒 18:6 <u>猶太</u>人敵而毀謗、<u>保羅</u>拂衣曰、爾曹沈淪、罪在爾身、 原文作爾血歸爾首我無尤焉、此後我就異邦人矣、
徒 18:7 <u>保羅</u>遂離之、有敬天主者、名<u>猶司都</u>、<u>保羅</u>入其室、室鄰會堂、
徒 18:8 司會堂者<u>基利司布</u>、及其全家信主、<u>哥林多</u>人聞道、信而受洗禮者眾、
<h2> 主於異象中慰其心
</h2>
徒 18:9 夜間、主於異象中諭<u>保羅</u>曰、勿懼、當傳道、勿緘默、
徒 18:10 我偕爾、無人攻爾害爾、蓋我有多民在此邑、
徒 18:11 <u>保羅</u>居彼一年有六月、以天主道訓之、○
<h2> <u>猶太</u>人於<u>迦流</u>前控<u>保羅</u> <u>迦流</u>不理
</h2>
徒 18:12 <u>迦流</u>為<u>亞該亞</u>方伯時、<u>猶太</u>人同心攻<u>保羅</u>、曳至方伯署、
徒 18:13 曰、此人勸眾、不循我律法、以事天主、
徒 18:14 <u>保羅</u>甫欲啟口、<u>迦流</u>謂<u>猶太</u>人曰、爾<u>猶太</u>人、苟為不義及奸惡之事、理當聽爾、
徒 18:15 若辯論言詞名號及爾律法、爾曹自理之、若此之事、我不審判、
徒 18:16 遂逐之離署、
徒 18:17 眾<u>希拉</u>人、執司會堂者<u>所提尼</u>、在署前撲之、<u>迦流</u>不以為意、○
<h2> <u>保羅</u>經<u>以弗所</u>往<u>耶路撒冷</u>
</h2>
徒 18:18 <u>保羅</u>尚居彼多日、乃別諸兄弟、乘舟往<u>敘利亞</u>、<u>毘斯基拉</u>、<u>亞居拉</u>同行、在<u>堅革利</u>翦髮、蓋有誓願也、
徒 18:19 至<u>以弗所</u>、留二人於彼、而自入會堂、與<u>猶太</u>人辯論、
徒 18:20 眾請多留數日、<u>保羅</u>不允、
徒 18:21 乃別之曰、節期近矣、我必在<u>耶路撒冷</u>守之、天主若許、將返見爾、遂乘舟離<u>以弗所</u>、
徒 18:22 至<u>該撒利亞</u>、上<u>耶路撒冷</u>、問教會安、復下<u>安提約</u>、
徒 18:23 在彼居數日、又行、以次經歷<u>加拉太</u>、及<u>弗呂嘉</u>、堅眾門徒之心、○
<h2> <u>亞波羅</u>在<u>以弗所</u>傳教
</h2>
徒 18:24 有<u>猶太</u>人、名<u>亞波羅</u>、生於<u>亞力山太</u>、大有口才、善於釋經、至<u>以弗所</u>、
徒 18:25 此人曾學主道、心熱志銳、以主之事詳細辯論而訓人、但知<u>約翰</u>之洗禮而已、
徒 18:26 彼在會堂、毅然而言、<u>亞居拉</u>、<u>毘斯基拉</u>聞之、遂請其來、以天主道與之解說尤詳、
徒 18:27 <u>亞波羅</u>欲往<u>亞該亞</u>、諸兄弟寄書、勸門徒接之、及至、大有益於蒙恩信主之人、
徒 18:28 蓋彼於眾前力駁<u>猶太</u>人、引經辯明耶穌為基督、
徒 19:1 <h2><u>保羅</u>返至<u>以弗所</u></h2> <u>亞波羅</u>在<u>哥林多</u>時、<u>保羅</u>經行上路諸地、至<u>以弗所</u>、遇數門徒、
徒 19:2 問之曰、爾曹信後、曾受聖神否、曰、我儕未聞有聖神、
徒 19:3 曰、然則爾受何洗禮、答曰、<u>約翰</u>之洗禮、
<h2> 與人施洗禮按手使之受聖神
</h2>
徒 19:4 <u>保羅</u>曰、<u>約翰</u>施悔改之洗禮、告民當信後己而來者、即基督耶穌、
徒 19:5 彼眾聞此、乃因主耶穌之名受洗禮、 或作受洗禮以歸主耶穌之名
徒 19:6 <u>保羅</u>按手其上、聖神臨之、遂能言各國方言、及未來之事、
徒 19:7 其人數約有十二、○
<h2> 在<u>以弗所</u>傳教二年
</h2>
徒 19:8 <u>保羅</u>入會堂、毅然而言、辯論三月、勸人信天主國之道、
徒 19:9 後有數人、剛愎不信、於眾前毀謗此道、<u>保羅</u>離之、亦使門徒離之、在<u>推拉挪</u>書院、日日辯論、
徒 19:10 如是者二年( [ 19:10 ] 編註：「二年」原影像本為「三年」)、<u>亞西亞</u>居民、無論<u>猶太</u>人、<u>希拉</u>人、悉聞主耶穌之道、
<h2> 主藉<u>保羅</u>大施異跡
</h2>
徒 19:11 天主藉<u>保羅</u>之手、行非常之異能、
徒 19:12 甚至有人從<u>保羅</u>之身取巾或襜、加諸病者、病即除、魔亦出、
<h2> <u>猶太</u>人逐魔者冒耶穌之名
</h2>
徒 19:13 時有遊行各處、誦咒驅魔之數<u>猶太</u>人、遇惡魔所憑者、試呼主耶穌名、曰、我藉<u>保羅</u>所傳之耶穌命爾出、
徒 19:14 行此事者、乃<u>猶太</u>一祭司長<u>司基瓦</u>之七子、
徒 19:15 魔曰、耶穌我知之、<u>保羅</u>我識之、爾曹誰耶、
<h2> 魔所憑之人擊傷<u>猶太</u>人
</h2>
徒 19:16 惡魔所憑之人、遂躍於其身、勝而伏之、使彼裸且傷、逃出其室、
徒 19:17 居<u>以弗所</u>之<u>猶太</u>人、<u>希拉</u>人、皆知此事、無不恐懼、於是主耶穌之名丕顯、
<h2> 焚燬邪術書籍
</h2>
徒 19:18 信者多來自認其罪、自訴所行、
徒 19:19 且素行邪術者、多有集其書焚於眾前、計書價值銀五萬第拿流、 約銀五千兩
徒 19:20 主道大興廣播、其力如此、○
徒 19:21 既竟此事、<u>保羅</u>定意經<u>瑪其頓</u>、<u>亞該亞</u>往<u>耶路撒冷</u>、曰、至<u>耶路撒冷</u>後、必觀<u>羅瑪</u>、
徒 19:22 乃遣供事者<u>提摩太</u> <u>以拉都</u>二人、往<u>瑪其頓</u>、而己暫留<u>亞西亞</u>、
徒 19:23 時、因此道騷動非小、
<h2> <u>底米丟</u>聳動百姓欲害<u>保羅</u>
</h2>
徒 19:24 有銀工、名<u>底米丟</u>、素造<u>亞底米</u>神銀龕者、使此等工師、獲利不少、
徒 19:25 乃集其人、及凡業此藝者、曰、諸公、爾知我儕賴此業獲利、
徒 19:26 此<u>保羅</u>誘惑多人、不第在<u>以弗所</u>、亦幾遍<u>亞西亞</u>、言手所造者非王、此爾曹所見所知也、
徒 19:27 如是、不獨我業危、為人所藐視、即大女神<u>亞底米</u>之廟、亦被輕忽、且遍<u>亞西亞</u>及天下所敬之<u>亞底米</u>、其顯赫亦必滅矣、
徒 19:28 眾聞此大怒、呼曰、大哉<u>以弗所</u>人之<u>亞底米</u>也、
徒 19:29 舉邑擾亂、執<u>保羅</u>之同行者、<u>瑪其頓</u>人、<u>該猶</u>、<u>亞利司達古</u>、齊心擁入戲園、
徒 19:30 <u>保羅</u>欲入見眾、門徒不許、
徒 19:31 <u>亞西亞</u>宗伯數人、與<u>保羅</u>為友者、遣人勸之、勿冒入戲園、
徒 19:32 會眾紛亂、喧呼不一、大半不知為何而集、
徒 19:33 有人將<u>亞力山德</u>曳於眾中、<u>猶太</u>人亦推之出、<u>亞力山德</u>舉手、欲申訴於民、
徒 19:34 眾知其為<u>猶太</u>人、則同聲呼曰、大哉<u>以弗所</u>人之<u>亞底米</u>也、如是者、約一時、
<h2> 官長安慰民心
</h2>
徒 19:35 邑之司書籍者撫眾曰、<u>以弗所</u>人歟、誰不知<u>以弗所</u>邑、崇事大女神<u>亞底米</u>、及其自天降之像乎、
徒 19:36 此事既不能駁、則宜安靜、不可造次、
徒 19:37 況此人未盜廟物、亦未謗讟爾女神、爾竟曳之至此、
徒 19:38 若<u>底米丟</u>、及偕彼之工師、與人搆訟、自有聽訟之期、且有方伯、彼此並訴可也、
徒 19:39 爾曹若問他事、可於例定之會中決斷、
徒 19:40 我儕甚危、或因今日之事、罪我作亂、蓋無辭解此紛聚之故、
徒 19:41 言竟、即散其眾、
徒 20:1 <h2><u>保羅</u>往<u>瑪其頓</u></h2> 亂既定、<u>保羅</u>召門徒言別、往<u>瑪其頓</u>、
徒 20:2 經行其境、以多言勸門徒、後至<u>希拉</u>、
徒 20:3 居三月、欲乘舟往<u>敘利亞</u>、<u>猶太</u>人設計以害之、遂定意由<u>瑪其頓</u>而返、
徒 20:4 從之適<u>亞西亞</u>者、有<u>比利亞</u>人<u>所巴持</u>、<u>帖撒羅尼加</u>人<u>亞利司達古</u>、<u>西公都</u>、<u>德比</u>人<u>迦猶</u>、並<u>提摩太</u>、<u>亞西亞</u>人<u>推基古</u>、<u>特羅斐摩</u>、
<h2> 返至<u>特羅亞</u>
</h2>
徒 20:5 此數人先行、在<u>特羅亞</u>俟我儕、
徒 20:6 除酵節後、我儕由<u>腓立比</u>舟行、五日至<u>特羅亞</u>、與之相會、居彼七日、○
<h2> 七日之首日傳道至夜半
</h2>
徒 20:7 七日之首日、門徒集、擘餅、<u>保羅</u>欲於次日啟行、與眾論道、言至夜半、
徒 20:8 所集之樓、設有多燈、
<h2> <u>猶推古</u>墜樓而死
</h2>
徒 20:9 有一少者名<u>猶推古</u>、坐於牖上、倦而酣睡、<u>保羅</u>講論已久、少者自三重樓墜下、人扶之已死、
<h2> <u>保羅</u>使之復活
</h2>
徒 20:10 <u>保羅</u>下、伏其身而抱之、謂眾曰、勿惶擾、其氣尚存、
徒 20:11 乃復上、擘餅而食、言論已久、至天明遂行、
徒 20:12 人攜少者來、眾見其生、慰甚、○
<h2> <u>保羅</u>啟行往<u>耶路撒冷</u>
</h2>
徒 20:13 我儕先登舟、往<u>亞朔</u>、欲往彼接<u>保羅</u>、此乃<u>保羅</u>所命、蓋其欲步行至彼也、
徒 20:14 <u>保羅</u>至<u>亞朔</u>、我儕接之入舟、往<u>米推利尼</u>、
徒 20:15 由彼舟行、次日過<u>基約</u>、又次日至<u>撒摩</u>、泊於<u>多基臉</u>、又次日至<u>米利都</u>、
徒 20:16 <u>保羅</u>定意舟行過<u>以弗所</u>、免淹留於<u>亞西亞</u>、蓋欲速行、或可於五旬節前、至<u>耶路撒冷</u>、○
<h2> <u>保羅</u>在<u>米利都</u>招集<u>以弗所</u>教會諸長老述己如何事主傳道
</h2>
徒 20:17 <u>保羅</u>自<u>米利都</u>遣人至<u>以弗所</u>、請教會長老、
徒 20:18 長老既至、<u>保羅</u>謂之曰、自我初來<u>亞西亞</u>之日、以至於今、我在爾曹中始終如何、爾曹知之、
徒 20:19 我事主謙遜多淚、因<u>猶太</u>人謀害而歷艱難、
徒 20:20 凡益爾者、一無所隱、或於眾前、或於各家、示爾訓爾、
徒 20:21 勸<u>猶太</u>人<u>希拉</u>人悔改、歸天主、信我主耶穌基督、
<h2> 又自言今上<u>耶路撒冷</u>在彼必受苦難
</h2>
徒 20:22 今我心迫切、 或作逼勒於神往<u>耶路撒冷</u>、不知在彼將遇何事、
徒 20:23 惟聖神在各邑示我云、有縲絏與患難俟我也、
徒 20:24 然我不以此為意、亦不以我生命為貴、惟思歡然前趨、以盡我程途、及我於主耶穌所受之職、以證天主恩寵之福音、
徒 20:25 我素於爾曹中往來、傳天主國之道、今知此後爾不復見我面、
徒 20:26 故我今日、向爾明證、爾曹有人沈淪、罪不在我、 原文作爾眾之血於我無與
徒 20:27 蓋天主之旨、我悉以告爾、一無所隱、
<h2> 勸眾謹慎牧養教會
</h2>
徒 20:28 故當為己慎、亦當為全群慎、乃聖神立爾曹為督者、牧天主 天主有原文抄本作主教會、即以己血所獲 或作贖者、
<h2> 又當謹防偽師
</h2>
徒 20:29 蓋我知我去後、必有殘酷之狼、入爾曹中、不惜其群、
徒 20:30 即爾中亦將有人起、出背道之言、誘門徒以從之、
徒 20:31 故當警醒、憶我三年之久、晝夜不息、涕泣以勸爾各人、
<h2> 薦諸長老與天主
</h2>
徒 20:32 兄弟乎、今我將爾曹託天主、及天主施恩之道、天主能建爾、賜爾有業於聖徒之中、
徒 20:33 我未嘗貪人金銀衣服、
徒 20:34 乃此兩手、供我與偕我者之所需、此爾所知、
徒 20:35 我凡事示爾、當如是勤勞、以扶持荏弱之人、當憶我主耶穌之言云、施較受更為福、○
<h2> 偕眾祈禱後遂啟行
</h2>
徒 20:36 <u>保羅</u>言竟、屈膝同眾祈禱、
徒 20:37 眾大哭、抱<u>保羅</u>頸、與之接吻、
徒 20:38 因其言不復見我面、甚以為憂、遂送之登舟、
徒 21:1 我儕離眾舟行、經至<u>哥司</u>、次日至<u>羅底</u>、由彼至<u>帕大拉</u>、
徒 21:2 遇一舟、欲濟<u>斐尼基</u>、遂登之而行、
徒 21:3 望見<u>居比魯</u>、右行過之、行至<u>敘利亞</u>、泊於<u>推羅</u>、蓋舟於彼卸載也、
<h2> 門徒勸<u>保羅</u>勿上<u>耶路撒冷</u>
</h2>
徒 21:4 見有門徒、居彼七日、門徒感於聖神、勸<u>保羅</u>勿上<u>耶路撒冷</u>、
徒 21:5 過七日、我儕啟行、眾門徒偕妻子送至邑外、俱於岸屈膝祈禱、
徒 21:6 彼此言別、我儕登舟、彼眾歸家、
徒 21:7 自<u>推羅</u>至<u>多利買</u>、水程盡矣、乃問兄弟安、同居一日、
<h2> <u>保羅</u>寓於傳道之<u>腓立</u>家中
</h2>
徒 21:8 明日、我儕 有原文抄本作保羅與我儕從之者行至<u>該撒利亞</u>、入傳福音者<u>腓立</u>家、與之同居、此人乃執事七人之一、
徒 21:9 有四女、皆處子、能言未來事、
<h2> 先知<u>亞迦布</u>勸<u>保羅</u>勿上<u>耶路撒冷</u>
</h2>
徒 21:10 我儕居彼多日、有先知、名<u>亞迦布</u>、自<u>猶太</u>來、
徒 21:11 就我儕、取<u>保羅</u>帶、縛己手足、曰、聖神云、在<u>耶路撒冷</u>之<u>猶太</u>人、將如是縛此帶之主、付於異邦人手、
徒 21:12 我儕與其地之人聞之、皆勸<u>保羅</u>、勿上<u>耶路撒冷</u>、
徒 21:13 <u>保羅</u>曰、爾何為哭而摧我心、我敢為主耶穌之名、不第受縛、即死於<u>耶路撒冷</u>亦可、
徒 21:14 我儕見其不受勸、則止、曰、主之旨得成矣、
徒 21:15 越此數日、我儕束裝、上<u>耶路撒冷</u>、
徒 21:16 有<u>該撒利亞</u>門徒數人同行、引至一舊門徒家、欲我儕寓彼、門徒名<u>拿孫</u>、<u>居比魯</u>人也、 又作該撒利亞數門徒同行攜一居比魯人名拿孫久為門徒者偕往欲我儕寓居其家○
<h2> <u>保羅</u>至<u>耶路撒冷</u>
</h2>
徒 21:17 至<u>耶路撒冷</u>、眾兄弟歡然相接、
徒 21:18 明日、<u>保羅</u>與我儕入見<u>雅各</u>、諸長老亦集、
徒 21:19 <u>保羅</u>既問安、將天主藉己傳教、在異邦人中所成之事、一一述之、
徒 21:20 眾聞此、即讚美天主、 天主有原文抄本作主謂<u>保羅</u>曰、我兄、爾見<u>猶太</u>人信者有數萬、皆守律法甚切、 或作皆為律法而熱中
徒 21:21 彼已聞爾教、散居異邦之<u>猶太</u>人背<u>摩西</u>、勿為子行割禮、勿從舊例、
徒 21:22 眾聞爾至、必集、將若何、
徒 21:23 今可從我言、偕我者有四人、皆有誓願、
徒 21:24 爾攜此人同之行潔禮、代為捐費、俾得薙髮、如此則眾知前所聞者皆謬、亦知爾自遵律法而行之也、
徒 21:25 至於信主之異邦人、我儕曾達書、酌定不必守此、惟戒食祭偶像之物與血、及勒死之牲、並姦淫而已、
徒 21:26 <u>保羅</u>乃攜四人、同行潔禮、明日入聖殿、告以潔期、何時滿足、待為各人獻祭、
<h2> 在聖殿被執勢甚危險
</h2>
徒 21:27 七日將竟、自<u>亞西亞</u>來之<u>猶太</u>人、見<u>保羅</u>在聖殿、唆眾執之、
徒 21:28 呼曰、<u>以色列</u>人來助、此人遍處傳教、詆毀我民與律法及此處、且引<u>希拉</u>人入聖殿、污此聖所、
徒 21:29 蓋彼眾曾見<u>以弗所</u>人<u>特羅斐摩</u>、與<u>保羅</u>在城、疑<u>保羅</u>必引入聖殿、
徒 21:30 於是舉邑震動、民趨集、執<u>保羅</u>、曳之出殿、殿門即閉、
<h2> 千夫長救<u>保羅</u>許其向民分訴
</h2>
徒 21:31 眾欲殺之、舉<u>耶路撒冷</u>紛亂、事聞於營堡之千夫長、
徒 21:32 遂率百夫長數人、及兵卒、趨至眾中、眾見千夫長與兵卒、即不復撲<u>保羅</u>、
徒 21:33 千夫長進前、執<u>保羅</u>、命以二鐵索繫之、問其為何人、行何事、
徒 21:34 眾喧呼不一、千夫長因眾亂之故、不得實情、乃命曳<u>保羅</u>入營堡、
徒 21:35 及階、民擁擠、其勢甚猛、兵卒負<u>保羅</u>、
徒 21:36 眾民隨於後、呼曰、去之、○
徒 21:37 將入營堡、<u>保羅</u>謂千夫長曰、我有言告爾、可乎、曰、爾識<u>希拉</u>言否、
徒 21:38 爾非彼<u>伊及</u>人、昔日作亂、率四千兇徒、往曠野者乎、
徒 21:39 <u>保羅</u>曰、我乃<u>猶太</u>人、生於<u>基利嘉</u>之<u>達蘇</u>、非無名小邑之民、請許我與眾言、
徒 21:40 千夫長許之、<u>保羅</u>乃立於階、向民搖手、眾靜默後、遂以<u>希伯來</u>言語之、
徒 22:1 <h2><u>保羅</u>述己受感化信主之事</h2> 曰、諸父兄弟、我今欲於爾前申訴、請聽我言、
徒 22:2 眾聞其言<u>希伯來</u>言、更靜默、
徒 22:3 <u>保羅</u>曰、我乃<u>猶太</u>人、生於<u>基利嘉</u>之<u>達蘇</u>、長於此邑、受業於<u>迦瑪列</u>門下、 原文作足下詳習祖宗之律法、為天主而志銳、如今日爾曹然、
徒 22:4 曾窘迫斯道之人、以至於死、無論男女、繫而囚之於獄、
徒 22:5 大祭司與諸長老可為我證、蓋我受其達兄弟之書、往<u>大瑪色</u>、欲繫在彼 奉斯道之人、曳至<u>耶路撒冷</u>受刑、
徒 22:6 我行近<u>大瑪色</u>、時約日中、忽自天有大光環照我、
徒 22:7 我即仆地、聞有聲謂我曰、<u>掃羅</u>、<u>掃羅</u>、爾何窘逐我、
徒 22:8 我對曰、主、爾為誰、曰、我乃爾所窘逐<u>拿撒勒</u>耶穌也、
徒 22:9 與我同行者、見光而懼、惟不聞語我者之聲、
徒 22:10 我曰、主、我當何為、主曰、起、往<u>大瑪色</u>、凡為爾所定當行之事、在彼必有人告爾、
徒 22:11 因光之耀、目不能見、偕我者援我手、引至<u>大瑪色</u>、
徒 22:12 彼有一人、名<u>亞拿尼亞</u>、循律法虔敬、為諸同邑之<u>猶太</u>人所稱譽、
徒 22:13 就我、立而語我曰、我兄<u>掃羅</u>、爾可復見、我即時目明見之、
徒 22:14 又曰、我列祖之天主選爾、俾爾知其旨、得見彼義者、且聞其口之聲、
徒 22:15 使爾以所見所聞、在眾前為彼作證、
徒 22:16 今爾何可緩乎、起、籲主名受洗禮、以滌爾罪、
<h2> 又述主命己為使徒往異邦傳教
</h2>
徒 22:17 後我返<u>耶路撒冷</u>、在聖殿祈禱、神遊象外、
徒 22:18 見主謂我曰、速出<u>耶路撒冷</u>、因其人不納爾證我之證也、
徒 22:19 我曰、主、彼眾皆知我素囚信爾之人、在諸會堂撲之、
徒 22:20 且為爾作證之<u>司提反</u>、其血見流、我旁立、喜其死、而守殺彼者之衣、
徒 22:21 主謂我曰、往哉、我將遠遣爾就異邦人、○
<h2> <u>猶太</u>人聞異邦二字大怒欲害<u>保羅</u>
</h2>
徒 22:22 眾聽至此、則揚聲呼曰、如此之人、宜去之於世、不當容其生、
徒 22:23 眾喧呼、脫衣播塵於空中、
<h2> 千夫長欲以鞭拷訊<u>保羅</u>
</h2>
徒 22:24 千夫長命攜<u>保羅</u>入營堡、言當以鞭拷訊之、欲知民向<u>保羅</u>如此喧呼何故、
<h2> <u>保羅</u>自言乃<u>羅瑪</u>人方脫此難
</h2>
徒 22:25 方以革帶繫<u>保羅</u>、<u>保羅</u>謂近立之百夫長曰、為<u>羅瑪</u>人者、未定罪而鞭之、可乎、
徒 22:26 百夫長聞此、往告千夫長曰、慎爾所為、此乃<u>羅瑪</u>人也、
徒 22:27 千夫長來問<u>保羅</u>曰、爾告我、果為<u>羅瑪</u>人否、曰、然、
徒 22:28 千夫長曰、我得入<u>羅瑪</u>民籍、乃以多金捐之者、<u>保羅</u>曰、我乃生而然者、
徒 22:29 於是拷訊者離<u>保羅</u>、千夫長知其為<u>羅瑪</u>人、而已縛之、亦懼、○
徒 22:30 明日、千夫長欲知<u>猶太</u>人訟<u>保羅</u>之故、遂解其縛、命祭司諸長、及全公會皆至、提<u>保羅</u>出、使立於眾前、
徒 23:1 <h2><u>保羅</u>為己分訴<u>亞拿尼亞</u>命人擊<u>保羅</u></h2> <u>保羅</u>注目視公會曰、諸兄、我在天主前、凡事憑誠心而行、以至今日、
徒 23:2 大祭司<u>亞拿尼亞</u>、命侍立者擊其口、
徒 23:3 <u>保羅</u>曰、粉飾之墻乎、天主將擊爾、爾坐按律法審我、乃背律法命擊我乎、
徒 23:4 侍立者曰、天主所立之大祭司、爾詬之乎、
徒 23:5 <u>保羅</u>曰、諸兄、我不識其為大祭司、經載云、勿詈爾民中之居上位者、
徒 23:6 <u>保羅</u>知眾半為撒度該人、半為法利賽人、乃於會中呼曰、諸兄、我乃法利賽人、亦為法利賽人之子、今我受審、乃因望死者復活也、
<h2> 法利賽撒度該二教大起爭辯
</h2>
徒 23:7 言此、法利賽人與撒度該人、彼此爭論、各自為黨、
徒 23:8 蓋撒度該人言無復活、無天使、無鬼魂、法利賽人言皆有之、
徒 23:9 眾大譟、屬法利賽教之經士、起而爭辯曰、我儕見此人無惡、若有鬼魂或天使與之言、我儕不可敵天主、
徒 23:10 時大相爭論、千夫長恐<u>保羅</u>被眾分裂、命兵卒下、奪於眾中、引入營堡、
<h2> 主向<u>保羅</u>顯現安慰其心
</h2>
徒 23:11 是夜主立於<u>保羅</u>前曰、<u>保羅</u>、安爾心、爾為我證於<u>耶路撒冷</u>、亦必如是將證於<u>羅瑪</u>、
<h2> <u>猶太</u>人立誓欲害<u>保羅</u>
</h2>
徒 23:12 及旦、有<u>猶太</u>人共謀、誓曰、不殺<u>保羅</u>、必不飲食、
徒 23:13 同誓者、有四十餘人、
徒 23:14 就祭司諸長與長老曰、我儕已誓、不殺<u>保羅</u>、必不食、
<h2> 設計欲殺之
</h2>
徒 23:15 今請爾曹與公會告千夫長、明日提之至爾前、言欲詳察其情、於未至時、我預備以殺之、
徒 23:16 <u>保羅</u>之甥聞其謀、入營堡告<u>保羅</u>、
<h2> 千夫長知其計
</h2>
徒 23:17 <u>保羅</u>請一百夫長至、曰、引此少者見千夫長、有事告之、
徒 23:18 百夫長遂引之見千夫長曰、囚者<u>保羅</u>請我、求我引此少者見爾、有事告爾、
徒 23:19 千夫長援其手、攜至僻處、問曰、有何告我、
徒 23:20 對曰、<u>猶太</u>人同議、求爾明日曳<u>保羅</u>至公會、言欲詳問其情、
徒 23:21 爾勿從之、蓋有四十餘人、謀欲害<u>保羅</u>、曾誓不殺<u>保羅</u>、不飲食、今已預備、惟候爾允矣、
徒 23:22 千夫長遣少者出、戒勿使人知以斯事告我、
<h2> 即送<u>保羅</u>至方伯<u>腓力司</u>所
</h2>
徒 23:23 遂召百夫長二人曰、備卒二百、騎七十、持戟者二百、今夜亥初、 今夜亥初原文作夜第三時往<u>該撒利亞</u>、
徒 23:24 又備畜、使<u>保羅</u>乘之、護送至方伯<u>腓力司</u>所、
徒 23:25 千夫長又達一書、其畧曰、
徒 23:26 <u>革老丟</u> <u>呂西亞</u>請方伯<u>腓力司</u>閣下安、
徒 23:27 此人為<u>猶太</u>人所執而欲殺者、我知彼為<u>羅瑪</u>人、即率兵卒救之、
徒 23:28 我欲知<u>猶太</u>人訟之何故、即送之至其公會前、
徒 23:29 見所訟者、祗為辯論其律法、非為當死當繫之故、
徒 23:30 或告我、<u>猶太</u>人設計欲害之、我即遣之就爾、亦命訟之者、將所訟之情告爾願爾、平安、○
徒 23:31 兵卒奉命、將<u>保羅</u>夜引至<u>安提帕底</u>、
徒 23:32 明日、馬卒送<u>保羅</u>、其餘歸營堡、
徒 23:33 至<u>該撒利亞</u>、以書呈方伯、使<u>保羅</u>立於前、
徒 23:34 方伯閱畢、問<u>保羅</u>何方人、知其為<u>基利嘉</u>人、
徒 23:35 乃曰、待訟爾者至、我將聽爾、遂命守之於<u>希律</u>公廨、
徒 24:1 <h2>辯士<u>帖土羅</u>在<u>腓力司</u>前控<u>保羅</u></h2> 越五日、大祭司<u>亞拿尼亞</u>、與諸長老、及辯士<u>帖土羅</u>至、訟<u>保羅</u>於方伯前、
徒 24:2 召<u>保羅</u>至、<u>帖土羅</u>訟之曰、<u>腓力司</u>閣下、我儕賴爾得享平康、且此一國籍爾之先見、得以齊治、
徒 24:3 我儕隨時隨在、感謝彌深、
徒 24:4 今不敢煩瑣、第求寛容、聽我片言、
徒 24:5 蓋我儕見此人如癘疫然、震動擾亂天下之<u>猶太</u>人、為<u>拿撒勒</u>異道之黨首領之一、
徒 24:6 彼欲污聖殿、我儕執之、將按我律法審之、
徒 24:7 惟千夫長<u>呂西亞</u>忽至、強甚、於我手中奪之去、
徒 24:8 命訟之者就爾、爾審問之、則可知我儕所訟諸端、
徒 24:9 <u>猶太</u>人從而和之曰、事誠如是、
<h2> <u>保羅</u>為己分訴
</h2>
徒 24:10 方伯以首示意、使<u>保羅</u>言、<u>保羅</u>遂曰、我知爾為斯民聽訟多年、故尤樂自訴也、
徒 24:11 我上<u>耶路撒冷</u>崇拜、僅十有二日、爾可問而知、
徒 24:12 彼未嘗見我在聖殿、或在會堂、或在邑中與人爭辯、集眾生亂、
徒 24:13 今訟我之事、彼無所據、
徒 24:14 惟有一事、我承認於爾前、即彼所謂異道者、我循之而崇事我列祖之天主、惟信律法與先知之所載、
徒 24:15 且賴天主以望死者、無論義與不義、俱將復活、彼亦共有此望、
徒 24:16 因此我自勉勵、對天主、對世人、常存不虧之心、
徒 24:17 歷多年後、我方歸、以施濟本國之民、又欲獻祭、
徒 24:18 我既自潔入殿以行此事、未集眾、未生亂、有自<u>亞西亞</u>來之數<u>猶太</u>人、見我在殿、
徒 24:19 彼若有可告我者、當至此、在爾前訟我、
徒 24:20 抑此訟我者、曾見我立於公會前時、有何不法、言之可也、
徒 24:21 如或有之、亦惟一言、即立於眾中、呼曰、我為死者復活之道、今日被爾審也、○
<h2> <u>腓力司</u>延不訊辦
</h2>
徒 24:22 <u>腓力司</u>詳知此道、聞此言、因故延之曰、且俟千夫長<u>呂西亞</u>來、我遂審究爾事、
徒 24:23 遂命千夫長守<u>保羅</u>而寛容之、其友有就而供之者、勿禁、
<h2> 復召<u>保羅</u>
</h2>
徒 24:24 數日後、<u>腓力司</u>與其妻<u>猶太</u>女<u>度西拉</u>至、召<u>保羅</u>、欲聽其講信基督之道、○
<h2> 聞其講道則懼
</h2>
徒 24:25 <u>保羅</u>言義與節及將來之審判、<u>腓力司</u>甚懼、曰、今且退、我有便時、再召爾、
徒 24:26 <u>腓力司</u>冀得<u>保羅</u>之賄以釋之、故屢召共語、
<h2> <u>腓力司</u>卸任留<u>保羅</u>於獄
</h2>
徒 24:27 越二年、<u>波求</u> <u>非司都</u>代<u>腓力司</u>之任、<u>腓力司</u>欲悅<u>猶太</u>人、仍留<u>保羅</u>於獄、
徒 25:1 <h2><u>猶太</u>人在<u>非司都</u>前控<u>保羅</u></h2> <u>非司都</u>蒞任三日後、自<u>該撒利亞</u>、上<u>耶路撒冷</u>、
徒 25:2 大祭司與<u>猶太</u>人之尊者、以訟<u>保羅</u>之事告之、
徒 25:3 求賜恩、使<u>保羅</u>至<u>耶路撒冷</u>、蓋彼眾圖謀、欲殺之於路也、
徒 25:4 <u>非司都</u>曰、<u>保羅</u>當留於<u>該撒利亞</u>、我亦將速返、
徒 25:5 又曰、爾中有位者、可同往、其人有犯法之處、則可訟之、
徒 25:6 <u>非司都</u>居彼十餘日、 有原文抄本作八日或十日乃下<u>該撒利亞</u>、明日坐堂、命提<u>保羅</u>至、
徒 25:7 <u>保羅</u>既至、自<u>耶路撒冷</u>來之<u>猶太</u>人環立、以諸重罪訟之、而不得其據、
<h2> <u>保羅</u>為己分訴
</h2>
徒 25:8 <u>保羅</u>訴曰、我未嘗犯<u>猶太</u>人之律及聖殿、亦未嘗犯<u>該撒</u>、
徒 25:9 <u>非司都</u>欲悅<u>猶太</u>人、問<u>保羅</u>曰、爾上<u>耶路撒冷</u>、在彼為此事被我審判、願否、
<h2> <u>保羅</u>自言欲求<u>該撒</u>審斷
</h2>
徒 25:10 <u>保羅</u>曰、我今立於<u>該撒</u>之堂、在此聽審宜矣、我向<u>猶太</u>人、未嘗行不善、爾亦明知、
徒 25:11 若行不善、犯罪當死、我不辭死、若訟我之事皆虛、則無人可將我付彼、我願聽審於<u>該撒</u>、
徒 25:12 <u>非司都</u>既與議會相議、謂<u>保羅</u>曰、爾願聽審於<u>該撒</u>乎、則必當往見<u>該撒</u>、○
<h2> <u>非司都</u>向<u>亞基帕</u>王述明<u>保羅</u>之事
</h2>
徒 25:13 越數日、<u>亞基帕</u>王、與<u>伯尼基</u>至<u>該撒利亞</u>、問<u>非司都</u>安、
徒 25:14 居多日、<u>非司都</u>以<u>保羅</u>事告王曰、在此有一人、乃<u>腓力司</u>留於獄者、
徒 25:15 我在<u>耶路撒冷</u>時、祭司諸長及<u>猶太</u>長老訟之、求我擬其罪、
徒 25:16 我曰、被訟之人、尚未與訟者對質、未得機會、以訴己事、即定其死罪、非<u>羅瑪</u>人例也、
徒 25:17 <u>猶太</u>人既至、我不遲延、次日坐堂、命提其人至、
徒 25:18 訟之者咸立、其所告之端、非我所逆料、
徒 25:19 彼與之爭辯、僅為其敬鬼神之事、又為已死者名耶穌、<u>保羅</u>言其生也、為此而訟之、
徒 25:20 如此辯論、我既不明、故問<u>保羅</u>、欲往<u>耶路撒冷</u>、在彼為此事聽審否、
徒 25:21 惟<u>保羅</u>求我留之於獄、俟奧古司都 奧古司都即該撒俱羅瑪人稱其君之辭審判、故我命留之、待解至<u>該撒</u>前、
<h2> <u>亞基帕</u>王欲見<u>保羅</u>
</h2>
徒 25:22 <u>亞基帕</u>謂<u>非司都</u>曰、我亦欲聽此人、曰、明日可聽之、○
<h2> <u>非司都</u>命人提出<u>保羅</u>
</h2>
徒 25:23 明日、<u>亞基帕</u>與<u>伯尼基</u>大張威儀而來、入聽訟之所、諸千夫長、及邑中尊者隨之、<u>非司都</u>命提<u>保羅</u>至、
<h2> <u>非司都</u>言其未犯死罪
</h2>
徒 25:24 <u>非司都</u>曰、<u>亞基帕</u>王與凡在此者、請觀此人、<u>猶太</u>人眾在<u>耶路撒冷</u>、亦在此處、呼求我曰、不當容其生也、
徒 25:25 我察知其未犯當死之罪、因彼欲奧古司都審判、故我定意解之、
徒 25:26 我欲為此奏明我主、而未得實情、故出之於爾眾前、特出之於爾<u>亞基帕</u>王前、俟審問後、可得其情以奏之、
徒 25:27 蓋我以為解囚而不陳訟之之故、不合理也、
徒 26:1 <h2><u>保羅</u>在<u>亞基帕</u>王前歷述一生之事</h2> <u>亞基帕</u>王謂<u>保羅</u>曰、許爾為己申訴、<u>保羅</u>舉手曰、
徒 26:2 <u>亞基帕王</u>、<u>猶太</u>人所訟我之事、今日得訴於王前、我以為甚幸、
徒 26:3 更幸者、因王深知<u>猶太</u>人之例、與其所辯論之諸端、故求寛以聽我、
徒 26:4 我自幼在<u>耶路撒冷</u>居我民中、自始為人若何、<u>猶太</u>人皆已知之、
徒 26:5 彼若肯作證、必言素知我遵我<u>猶太</u>人教至嚴之門、為法利賽人、
徒 26:6 今我立此受審、乃因望天主向我列祖所許者、
徒 26:7 且我十二支派、日夜殷勤事主、亦望得此所許者、<u>亞基帕</u>王、我為此望、而被<u>猶太</u>人所訟、
徒 26:8 天主使死者復活、爾何以為不可信乎、
徒 26:9 昔我亦以為<u>拿撒勒</u>耶穌之名、當多方攻之、
徒 26:10 在<u>耶路撒冷</u>我曾行此、自祭司諸長受權、將聖徒多人解獄、及其被殺、我以為宜、
徒 26:11 且在諸會堂、我屢刑之、強使毀謗 耶穌、攻之益狂、窘逐之至外邑、
<h2> 自言在途中受感化蒙主召為使徒
</h2>
徒 26:12 於是藉祭司諸長之權、且奉其命、往<u>大瑪色</u>、
徒 26:13 王歟、時當日中、途間倏見自天有光、較日更耀、環照我與同行者、
徒 26:14 我眾皆仆地、我聞有聲、以<u>希伯來</u>言謂我曰、<u>掃羅</u>、<u>掃羅</u>、何窘逐我、爾以足觸刺難矣、
徒 26:15 我曰、主為誰、主曰、我乃爾所窘逐之耶穌也、
徒 26:16 爾起而立、我特現於爾、欲選爾為我僕役、且為證者、可證爾所已見、及我將示爾之事、
徒 26:17 今我遣爾往就斯民、並異邦人、必拯爾脫其害、
徒 26:18 我遣爾為明其目、俾棄暗就光、離<u>撒但</u>之權、歸於天主、使其因信我而罪得赦、於諸聖徒中獲業、
徒 26:19 <u>亞基帕</u>王、是以我不違背天之顯示、
徒 26:20 乃先於<u>大瑪色</u>、次於<u>耶路撒冷</u>及<u>猶太</u>徧地、後在異邦、勸人當悔改、歸天主、而行事以彰悔改、
徒 26:21 <u>猶太</u>人因此執我於聖殿、欲殺我、
徒 26:22 然我蒙天主祐、至今猶存、在尊者卑者前作證、所言無非諸先知及<u>摩西</u>預言、將來必有之事、
徒 26:23 即基督當受害、首先由死復活、為光以照斯民及異邦人、○
<h2> <u>非司都</u>言<u>保羅</u>狂<u>保羅</u>謙以答之
</h2>
徒 26:24 <u>保羅</u>如此申訴、<u>非司都</u>大聲曰、<u>保羅</u>、爾狂矣、爾多學而狂、
徒 26:25 <u>保羅</u>曰、<u>非司都</u>閣下、我非狂、我所言者真實合理、
徒 26:26 王亦知此事、故我毅然言於王前、蓋此事非行於僻隅、我不能以為隱於王也、
徒 26:27 <u>亞基帕</u>王、爾信先知乎、我知爾信也、
<h2> <u>亞基帕</u>王聞<u>保羅</u>言幾乎為耶穌門徒
</h2>
徒 26:28 <u>亞基帕</u>王謂<u>保羅</u>曰、爾言幾使我為基督徒矣、
徒 26:29 <u>保羅</u>曰、我求天主、不獨使爾一人、亦使凡今日聽我者、不第幾之云、乃全然似我、惟毋若我在縲絏中耳、○
<h2> 眾官俱言其無罪
</h2>
徒 26:30 <u>保羅</u>言竟、王與方伯及<u>伯尼基</u>、並同坐者皆起、
徒 26:31 退而相議曰、此人所為、無當死當繫之罪、
徒 26:32 <u>亞基帕</u>謂<u>非司都</u>曰、此人若未求審於<u>該撒</u>、則可釋之矣、
徒 27:1 <h2><u>保羅</u>登舟往<u>羅瑪</u></h2> 既擬定使我儕航海往<u>以大利</u>、遂將<u>保羅</u>及他囚數人、付奧古司督隊之一百夫長、名<u>猶流</u>、
徒 27:2 有<u>亞大米田</u>舟、欲沿<u>亞西亞</u>海濱而行、我儕即登此舟航海、<u>瑪其頓</u>之<u>帖撒羅尼加</u>人、<u>亞利司達古</u>同往、
徒 27:3 次日、至<u>西頓</u>、<u>猶流</u>待<u>保羅</u>甚厚、許就諸友、得其相顧、
徒 27:4 次日、自彼又行、因風逆故、由<u>居比魯</u>島下而過、
徒 27:5 既渡<u>基利嘉</u>與<u>旁腓利亞</u>海、至<u>呂嘉</u>之<u>每拉</u>、
徒 27:6 在彼百夫長遇<u>亞力山太</u>舟、將往<u>以大利</u>、遂令我登之、
徒 27:7 舟行甚遲、多日僅至<u>革尼度</u>對面、為逆風所阻、乃行<u>基利提</u>下、沿<u>撒勒摩尼</u>、
徒 27:8 僅得過之、至一處、名佳澳、近<u>拉西亞</u>邑、
<h2> 預言海中危險
</h2>
徒 27:9 歷時既久、禁食之期已過、舟行甚險、
徒 27:10 <u>保羅</u>勸眾曰、諸公、我觀此時航海、必多損害、不第舟與貨、且及我生命矣、
<h2> 百夫長不信
</h2>
徒 27:11 百夫長信舵師與舟主過於信<u>保羅</u>之言、
徒 27:12 且此澳過冬不便、故舟中多人皆言當離此地、至<u>斐尼司</u>過冬、<u>斐尼司</u>乃<u>基利提</u>一澳、一面向西南、一面向西北、
徒 27:13 時南風徐來、眾以為得志、起錨、沿<u>革利提</u>而行、
<h2> 舟遇颶風為浪衝擊
</h2>
徒 27:14 未幾颶風驟起逆舟、 或作自島中颶風驟起其風名<u>攸羅革屯</u>、
徒 27:15 舟為風所掣、不能勝之、乃隨風而行、
徒 27:16 駛至一小島下、島名<u>基老底</u>、僅得收舟小艇、
徒 27:17 既取之上、爰多方護舟、以索束之、又恐擱沙灘、遂下帆任行、
徒 27:18 我舟甚為狂風飄蕩、次日、棄載於海、
徒 27:19 至三日、我儕親手拋棄舟中器具、
徒 27:20 多日不見日星、大風愈迫、得拯之望絕矣、
徒 27:21 眾久未食、<u>保羅</u>立其中、曰、諸公、爾昔當聽我言、不離<u>基利提</u>、若聽之、則不遭此損害矣、
徒 27:22 今我告爾、可安爾心、爾中無一人失生命、惟失舟而已、
徒 27:23 我所服事所崇拜之天主、其使者昨夜立於我側、
徒 27:24 曰、<u>保羅</u>勿懼、爾必立於<u>該撒</u>前、且天主以同舟之人悉賜爾、
徒 27:25 故爾曹皆可安心、我信天主如是許我、亦必如是施行、
徒 27:26 我儕將擱一島矣、○
徒 27:27 至第十四日夜間、 原文作第十四夜舟飄於<u>亞底亞</u>海、約夜半、舟子以為近岸、
徒 27:28 測水得二十仞、少進、又測得十五仞、
徒 27:29 恐觸石、則於舟尾投四錨、以俟旦、
徒 27:30 舟子欲離舟而逃、下小艇於海、佯為投錨於舟首、
徒 27:31 <u>保羅</u>謂百夫長與兵卒曰、此諸人若不留於舟、爾曹不得救也、
徒 27:32 兵卒遂斷小艇之索、任其自墜、
徒 27:33 將旦、<u>保羅</u>勸眾食曰、爾曹懸望、饑而不食、今已十四日矣、
徒 27:34 故我勸爾食、致爾救命、蓋爾眾、即一髮不隕於首也、
徒 27:35 言竟取餅、當眾前祝謝天主、擘而食之、
徒 27:36 眾安心亦食、
徒 27:37 我儕在舟共二百七十六人、
徒 27:38 皆食而飽、遂棄麥於海、欲使舟輕、
徒 27:39 天明、不識其地、惟見一澳、有岸可登、乃謀進舟於彼、
徒 27:40 遂斷索、棄錨於海、鬆舵、揚帆順風、望岸而進、
<h2> 舟擱淺而破
</h2>
徒 27:41 遇二水夾流處、舟乃擱淺、舟首膠定不動、舟尾因浪勢而破、
<h2> 人俱得救
</h2>
徒 27:42 兵卒議殺諸囚、恐有泅水而逃者、
徒 27:43 百夫長欲救<u>保羅</u>、阻其議、命能泅水者、先下水、泅而登岸、
徒 27:44 又命其餘、或乘板、或藉舟之碎木以渡、於是皆得救登岸、
徒 28:1 <h2>島夷以優禮待<u>保羅</u></h2> 我儕既得救、始知其島名<u>米利大</u>、
徒 28:2 島夷以非常之惠待我儕、因雨且寒、爇火以納我儕、
<h2> 蝮繞<u>保羅</u>手卻無所害
</h2>
徒 28:3 適<u>保羅</u>採薪一束、置於火上、有蝮因熱而出、繞其手、
徒 28:4 島夷見蝮懸於<u>保羅</u>之手、相語曰、其人必殺人者、雖得救於海、理不容其生也、
徒 28:5 <u>保羅</u>擲蝮於火、毫無所害、
徒 28:6 島夷候其身腫、或忽仆地而死、候久、見其無害、遂轉念謂其神也、
<h2> 醫愈島中多人
</h2>
徒 28:7 島長名<u>部伯流</u>、有田業近此處、彼接我儕、止宿三日、以恩禮相待、
徒 28:8 <u>部伯流</u>父患熱病及血痢而臥、<u>保羅</u>入就之、為之祈禱、按手其身而愈之、
徒 28:9 自是島中他人有病者、亦來就醫、皆得愈、
徒 28:10 乃優禮敬待我儕、臨別時、以我所需者相餽、
<h2> <u>保羅</u>復登舟往<u>羅瑪</u>
</h2>
徒 28:11 三月後、我儕登<u>亞力山太</u>舟而往、其舟在此海島過冬、舟號<u>丟司</u>雙子、
徒 28:12 至<u>敘拉古</u>、泊三日、
徒 28:13 由彼繞行至<u>利基翁</u>、越一日南風起、次日至<u>普丟利</u>、
徒 28:14 遇數兄弟、請我儕同居七日、遂往<u>羅瑪</u>、
徒 28:15 <u>羅瑪</u>兄弟聞我儕將至、即出、至<u>亞比烏</u>市、及三館處、迎我儕、<u>保羅</u>見之、謝天主而心安、○
<h2> 向<u>猶太</u>人言明已至<u>羅瑪</u>之緣由
</h2>
徒 28:16 及至<u>羅瑪</u>、百夫長以眾囚交御營之將軍、惟許<u>保羅</u>偕一守卒獨居、
徒 28:17 越三日、<u>保羅</u>請<u>猶太</u>人之長者、既集、謂之曰、諸兄長、我未獲罪我民、或犯我列祖之例、竟在<u>耶路撒冷</u>被囚、付於<u>羅瑪</u>人手、
徒 28:18 <u>羅瑪</u>人審我、見我無死罪、欲釋我、
徒 28:19 惟<u>猶太</u>人言不可、我不得已、求審於<u>該撒</u>、並非有意訟我民也、
徒 28:20 為此我請爾曹相見敘論、我實為<u>以色列</u>民所望者被繫以此鐵索、
徒 28:21 眾曰、我儕未接<u>猶太</u>來書論爾、兄弟至此、亦未言爾有何不善、
徒 28:22 但我願聞爾意如何、蓋論此教、我知其隨在被非議矣、
<h2> 宣傳耶穌聖道有信者有不信者
</h2>
徒 28:23 既訂期、有多人至<u>保羅</u>寓、<u>保羅</u>自朝至暮、歷歷證明天主國之道、引<u>摩西</u>律法、及諸先知預言、詳論耶穌之事以勸眾、
徒 28:24 <u>保羅</u>所言、有信者、有不信者、
徒 28:25 彼此不合皆散、將散時、<u>保羅</u>發一言曰、昔聖神託先知<u>以賽亞</u>告我列祖之言誠是、
徒 28:26 其言云、往告此民曰、爾將聽而不聰、視而不明、
徒 28:27 蓋此民之心冥頑、自聾其耳、自閉其目、免其目視耳聽心悟、悔改而我醫之、
徒 28:28 故爾曹當知天主救世之道、已傳於異邦矣、彼將聽之、
徒 28:29 <u>保羅</u>言竟、<u>猶太</u>人歸、多相辯論、 有原文抄本無此節○
<h2> 在<u>羅瑪</u>講道二年
</h2>
徒 28:30 <u>保羅</u>居自賃之屋二年、凡來見者、無不接之、
徒 28:31 宣天主國、以耶穌之事、毅然訓人、無有禁之者、
羅 1:1 <h2>首先述明己職</h2> 耶穌基督之僕<u>保羅</u>、奉召為使徒、特命傳天主福音、
羅 1:2 即昔天主託諸先知所許、載於聖經者、
羅 1:3 乃指其子也、以身論之、由<u>大衛</u>裔而生、
羅 1:4 以聖德之神論之、因其由死復活、以大權能明證為天主之子、即我主耶穌基督、
羅 1:5 我儕因彼得恩寵、且受使徒之職、令萬國之人、為其名而信服、
羅 1:6 爾曹亦在其中、為耶穌基督所召、
羅 1:7 我書達凡在<u>羅瑪</u>為天主所愛、蒙召為聖徒者、願爾曹由我父天主、及我主耶穌基督、得恩寵平康、○
<h2> 願往<u>羅瑪</u>傳福音
</h2>
羅 1:8 我賴耶穌基督、為爾眾謝我天主、因爾有信、舉世傳聞、
羅 1:9 天主、乃我於其子之福音一心奉事者、為我作證、我祈禱時、念爾不已、
羅 1:10 祈禱間常求天主、或能循天主之旨、終得坦途以就爾、
羅 1:11 蓋我甚願見爾、欲以聖神之恩賜分予爾、使爾堅定、
羅 1:12 我在爾中、可彼此得慰、因爾我之信也、
羅 1:13 兄弟、我欲爾知、我屢立志就爾、欲在爾中得果、如在他國之人然、但至今猶有所阻、
羅 1:14 無論<u>希拉</u>人、化外人、智人、愚人、我皆如負其債、
羅 1:15 故我甚願以福音傳爾曹在<u>羅瑪</u>之人、
<h2> 福音大旨信主得救
</h2>
羅 1:16 我不以基督福音為恥、因此福音、乃天主之大能以救諸信者、先<u>猶太</u>人、後<u>希拉</u>人、
羅 1:17 蓋天主之義、顯於此福音、使人由信愈信、如經載云、義人因信得生、○
<h2> 觀受造之物可知造物之主不敬而為非罪無可諉
</h2>
羅 1:18 且天主之怒、由天而顯、罰諸不虔不義、即行不義阻真理之人、
羅 1:19 蓋天主之事、人所能知者、明顯於人、因天主已示之於彼、
羅 1:20 天主不可見之事、即其永能、及其為天主之真、 目不可見、自造天地以來、乃可明知、因觀其所造之物而悟、致人無由推諉、
羅 1:21 彼雖知天主、不以天主尊之、亦不謝之、乃思念虛妄、心以頑而愈昧、
<h2> 異邦人離棄真主崇奉偶像
</h2>
羅 1:22 自稱為智、反成愚魯、
羅 1:23 以永生不可壞天主之榮、易以偶像、髣髴可壞之人、及禽獸昆蟲之形、
羅 1:24 故天主聽其心之嗜慾、淪於污穢、互辱其身、
羅 1:25 彼以天主之真、易以虛偽、崇拜奉事受造之物、不崇拜奉事造物之主、即永當頌美者也、阿們、
<h2> 天主任其陷於罪中
</h2>
羅 1:26 是以天主聽其縱可恥之慾、婦女以順性之用、易以逆性之用、
羅 1:27 男子亦然、棄婦女順性之用、嗜慾薰心、彼此相戀、男與男作愧恥之事、在己身受其妄為應得之報、
<h2> 歷言異邦人罪狀
</h2>
羅 1:28 彼既不願存天主於念、天主聽其存邪僻之心、行所不當行者、
羅 1:29 充諸不義、姦淫、邪惡、貪婪、暴狠、又滿以嫉妒、兇殺、爭鬥、詭詐、刻薄、
羅 1:30 為殘害者、毀謗者、怨天主者、傲慢者、驕縱者、矜誇者、機心作惡者、違逆父母者、
羅 1:31 愚頑者、背約者、無情者、結怨者、不慈者、
羅 1:32 彼雖知凡行此者、天主擬之以死、乃不獨自行之、亦以他人行之為樂、
羅 2:1 <h2>己有罪而議人必受主刑</h2> 是以凡爾議人者、無可推諉、蓋爾何以議人、適以罪己、因爾所議者、己亦行之、
羅 2:2 凡行此者、我儕知天主必循真理審判之、
羅 2:3 爾議彼行如此之事者、而爾亦行之、爾以為能逃天主之審判乎、
羅 2:4 抑爾藐視其鴻慈、寛容、恆忍、不知天主之仁愛、導爾悔改乎、
羅 2:5 乃爾以剛愎不悔之心、為己積怒、待天主震怒日、即其義鞫顯現之日、
<h2> 主循各人所行而報之
</h2>
羅 2:6 天主必視各人所行而報之、
羅 2:7 凡恆於行善、求尊榮及無壞者、則報以永生、
羅 2:8 凡違逆不順真理而行不義者、則報以忿怒、
<h2> <u>猶太</u>人異邦人受報無別
</h2>
羅 2:9 以患難窘苦、加諸作惡之人、先<u>猶太</u>人、次<u>希拉</u>人、
羅 2:10 以尊榮平康、加諸行善之人、先<u>猶太</u>人、次<u>希拉</u>人、
羅 2:11 蓋天主不偏視人、
羅 2:12 凡無律法而犯罪者、必無律法而沈淪、凡有律法而犯罪者、必以律法審判之、
羅 2:13 在天主前、非聞律法者為義、乃遵律法者稱義、
<h2> 異邦人無法良心為法
</h2>
羅 2:14 蓋異邦人無律法、而自然行律法之事、雖無律法、而自為律法、
羅 2:15 即以行事彰明律法、銘於其心、是非之心、亦為之證、其意念互相褒貶、
羅 2:16 即於天主藉耶穌基督審判人隱微之日、如我福音所言也、○
<h2> <u>猶太</u>人恃法實則背法
</h2>
羅 2:17 爾稱為<u>猶太</u>人、以律法是依、以天主為榮、 為榮或作自誇
羅 2:18 既習於律法、得知其旨、能辨是非、
羅 2:19 自信為瞽者之相、在暗者之光、
羅 2:20 愚者之師、蒙者之傅、因在律法有知識及真理之模範、
羅 2:21 然則爾訓他人、而不訓己乎、爾言勿竊、而自竊乎、
羅 2:22 爾言勿姦、而自姦乎、爾惡偶像、而竊廟中物乎、
羅 2:23 爾以律法為誇、而自犯律法辱天主乎、
羅 2:24 天主名緣爾曹受謗讟於異邦人中、如經所載矣、○
<h2> 不守律法割禮無益
</h2>
羅 2:25 爾若遵行律法、割禮有益、若犯律法、雖受割禮、亦若未受、
羅 2:26 故未受割禮者、若守律法之誡、雖未受割禮、不可視為已受割禮乎、
羅 2:27 其素無割禮、而守律法者、豈不罪爾有儀文受割禮、仍犯律法乎、
羅 2:28 蓋顯為<u>猶太</u>人者、非<u>猶太</u>人、於身顯受之割禮、非割禮、
羅 2:29 隱為<u>猶太</u>人者、是誠<u>猶太</u>人、心之割禮、是真割禮、蓋在內心、不在儀文、其稱譽非由人、乃由天主、
羅 3:1 <h2><u>猶太</u>人長處</h2> 然則<u>猶太</u>人何所長、割禮何所益乎、
羅 3:2 曰、凡事多益、首要者、天主之詔託付之也、
羅 3:3 其中有不信者則何歟、彼之不信、能廢天主之信乎、
羅 3:4 非也、當言天主為真、世人皆偽、如經載云、在爾言時得稱義、在爾被審時獲勝、
<h2> 人雖失信主信不廢
</h2>
羅 3:5 我今且按人言言之曰、若我儕之不義、顯彰天主之義、則何言哉、天主施刑、可謂其不義乎、
羅 3:6 非也、若然、則天主焉能審判世界乎、
羅 3:7 若天主之真、因我之偽、而愈顯以致其榮、則我何又見擬如罪人乎、
羅 3:8 何不行如人之所言曰、莫若作惡以致善、 曰、非也、有人謗我儕誣我儕素有此言、其人受刑宜也、
<h2> 引證經言人皆有罪
</h2>
羅 3:9 然則何歟、我儕 <u>猶太</u>人有所、勝乎、無有、我已明證<u>猶太</u>人、<u>希拉</u>人、皆服罪、
羅 3:10 如經載云、無有義人、即一義人亦無有、
羅 3:11 無人曉悟、無人尋求天主、
羅 3:12 皆棄正道、同為無用、無有行善者、即一亦無有、
羅 3:13 其喉似已開之墓、其舌施詭詐、其唇藏蝮毒、
羅 3:14 其口充咒詛惡言、
羅 3:15 其足疾趨以流人血、
羅 3:16 所經之途、徧加殘害苦難、
羅 3:17 不知平康之路、
羅 3:18 目中無天主可畏、
羅 3:19 我儕知律法所言、為律法下之人言之、以塞諸口、使舉世服罪於天主前、
<h2> 僅恃律法無一稱義
</h2>
羅 3:20 故無人由遵行律法、得稱義於天主前、蓋由律法可知罪耳、○
<h2> 惟信耶穌乃得稱義
</h2>
羅 3:21 天主之義、律法與先知所證者、今於律法外已顯著、
羅 3:22 即天主因人信耶穌基督所賜之義、賜諸信者、悉無區別、
羅 3:23 蓋眾已獲罪、不得 不得或作缺於天主之榮、
羅 3:24 惟因基督耶穌贖罪、賴天主之恩、無功而稱義、
羅 3:25 蓋天主立耶穌為贖罪之祭、使人由信其血而可得赦、天主以其寛容、免人已往之罪、而彰其義、
羅 3:26 即於今時顯彰其義、使人知天主為義、亦稱信耶穌者為義、
<h2> <u>猶太</u>人異邦人稱義無別
</h2>
羅 3:27 然則有何可誇乎、無有、以何法無之、以行之法乎、非也、乃以信之法、
羅 3:28 故我儕謂人得稱義、由信、非由行律法、
羅 3:29 天主獨<u>猶太</u>人之天主乎、亦非異邦人之天主乎、誠亦異邦人之天主、
羅 3:30 蓋天主惟一、由信稱受割禮者為義、亦因信稱未受割禮者為義、
<h2> 律法不廢
</h2>
羅 3:31 然則我儕因信廢律法乎、非也、乃堅定律法、
羅 4:1 <h2><u>亞伯拉罕</u>稱義因信不因功</h2> 然則我祖<u>亞伯拉罕</u>、我儕可謂其以本身所行者 以本身所行者原文作循肉體何所得乎、
羅 4:2 若<u>亞伯拉罕</u>由其所行而得稱義、則有可誇、惟於天主前無有也、
羅 4:3 經何云、<u>亞伯拉罕</u>信天主、天主即視此為<u>亞伯拉罕</u>之義、
<h2> 恃功賴恩二者相反
</h2>
羅 4:4 凡行者得賞、非由恩也、由所宜也、
羅 4:5 不行而信稱罪人為義之主、則其信稱為義、
羅 4:6 人不因所行蒙天主稱義、<u>大衛</u>亦謂其有福、
羅 4:7 <u>大衛</u>曰、其過得赦、其罪得掩者福矣、
羅 4:8 主不以其有罪者福矣、
<h2> <u>亞伯拉罕</u>受割禮之先已稱義
</h2>
羅 4:9 此福加諸受割禮者乎、抑亦加諸未受割禮者乎、蓋已言<u>亞伯拉罕</u>之信視為義、
羅 4:10 何時視為義、受割禮之後乎、抑受割禮之前乎、非受割禮之後、乃受割禮之前、
羅 4:11 彼受割禮之號、即未受割禮時、因信而稱義之印證、使其為凡未受割禮而信者之父、使彼亦得稱義、
羅 4:12 亦為受割禮者之父、即不獨受割禮、且循吾祖<u>亞伯拉罕</u>未受割禮時、所有之信之跡而行者、
<h2> 主許之福因信而獲
</h2>
羅 4:13 蓋<u>亞伯拉罕</u>及其後裔、蒙許將為嗣子以嗣世界、非由律法、乃由信之義、
羅 4:14 若屬律法者為嗣子、則信歸於虛、所許亦廢矣、
羅 4:15 蓋律法致刑、無律法則無過犯、
<h2> <u>亞伯拉罕</u>為眾信者之祖
</h2>
羅 4:16 是以 為嗣子乃因乎信、使所許者、因恩而定、且歸眾苗裔、不獨歸於屬律法者、亦歸於有<u>亞伯拉罕</u>之信之人、<u>亞伯拉罕</u>於天主前、為我眾之父、如經載云、我立爾為萬民之父、天主能使死復生、命無為有、<u>亞伯拉罕</u>信之、
羅 4:17 a
羅 4:18 無望中猶有望、深信將為萬民之父、如經云、爾之後裔、將如此多、 見創世記十五章五節
羅 4:19 其信甚篤、年近百歲、不顧己身已衰、亦不顧<u>撒拉</u>之胎已絕孕、
羅 4:20 不懷不信之心、疑天主所許者、其信益堅、歸榮天主、
羅 4:21 深知天主所許者、必能成也、
羅 4:22 故其信即視為其義、
<h2> 後人效其信始得稱義
</h2>
羅 4:23 <u>亞伯拉罕</u>之信視為義、經載此言、不但為彼、亦為我儕、
羅 4:24 我儕若信使我主耶穌基督由死復活之天主、則我儕之信、亦必視為我儕之義、
羅 4:25 耶穌為我儕之罪而被解、為使我儕得稱義而復活、
羅 5:1 <h2>因信稱義致獲多福</h2> 是以我儕既由信稱義、則賴我主耶穌基督、得與天主復和、
羅 5:2 我儕又因耶穌由信得前進而蒙此恩寵、並得立於其中、且望天主之榮為樂、 且望天主之榮為樂或作因望天主之榮而誇
羅 5:3 不第此也、亦以患難為樂、 以患難為樂或作因患難而誇因知患難生忍耐、
羅 5:4 忍耐生練達、練達生希望、
羅 5:5 希望不致羞愧、蓋天主之愛、以所賜我之聖神、灌注我心、
羅 5:6 我儕無力時、基督於所定之期、為罪人死、
羅 5:7 夫為義人死者、鮮有之、為仁人 為仁人或作為善事死、或有敢焉、
羅 5:8 乃基督於我儕尚為罪人時、為我而死、天主以此彰其愛我之愛、
羅 5:9 今我儕因基督之血、既得稱義、不更可賴之而免怒乎、
羅 5:10 我儕為敵之時、賴其子之死、得與天主復和、今已復和、不更因其生而得救乎、
羅 5:11 不第此也、且賴吾主耶穌基督、以天主為樂、 以天主為樂或作因天主而誇蓋我儕因彼已得復和矣、
<h2> 有罪始自<u>亞當</u>獲恩由於基督
</h2>
羅 5:12 是以自從罪由一人入世、死因罪而有、則死臨於眾人、以眾人犯罪、
羅 5:13 未立律法之先、罪已在世、第無律法、罪猶不為罪、
羅 5:14 然自<u>亞當</u>至<u>摩西</u>、人皆為死所轄、其所犯之罪、雖不同於<u>亞當</u>之罪、亦為死所轄、<u>亞當</u>為後至者之對相、
羅 5:15 但罪愆不如恩賜、若一人之愆、致眾皆死、況天主之寵與賜、因耶穌基督一人之恩、不益廣施於眾乎、
羅 5:16 又一人犯罪之所致、不如恩賜、蓋由一人之愆、有審判以定罪、由恩賜、乃免多愆以稱義、
<h2> 因罪有死因恩有生
</h2>
羅 5:17 若由一人之愆、死則操權、得洪恩併受稱義之賜者、不更因耶穌基督一人、獲永生而操權乎、
羅 5:18 由是觀之、因一罪、 一罪或作一人之罪人皆被罪、亦因一義、 一義或作一人之義人皆稱義得永生、
羅 5:19 因一人之逆、眾則視為罪人、因一人之順、眾則視為義人、
羅 5:20 律法立、致罪增益、然罪增益之處、恩寵更裕、
羅 5:21 罪操權以致死亡、恩寵因義操權以致永生、皆賴我主耶穌基督而然也、
羅 6:1 <h2>既蒙主恩勿再犯罪</h2> 然則何以言也、我儕可恆犯罪、致恩寵愈多乎、
羅 6:2 非也、我儕既絕罪若死、豈可仍於罪中而生乎、
羅 6:3 豈不知我儕為基督耶穌受洗禮者、乃為其死 為其死或作效其死下同受洗禮、
羅 6:4 故我儕為其死受洗禮、是與基督同葬、基督以父之榮、由死復生、我儕從此新生以行、亦如是、
<h2> 既效主死宜效主生
</h2>
羅 6:5 我儕若效其死狀、亦必效其復活、
羅 6:6 蓋知我儕舊日之我、 舊日之我原文作本體之舊人與之同釘十字架、以滅罪身、使我儕不復為罪所役、
羅 6:7 蓋死者已釋於罪也、
羅 6:8 若我誠與基督同死、則信必與其同生、
羅 6:9 且知基督既由死復活、則不復死、死不復轄之、
羅 6:10 其死也、為罪而死、惟此一次、其生也、為天主而生、
羅 6:11 如是爾曹賴我主耶穌基督、當視己為罪而死、為天主而生、
羅 6:12 故爾曹勿容罪操權於爾將死之身、致循其慾、
羅 6:13 亦勿以爾之肢體獻於罪、為不義之器、當獻己於天主、如由死復活之人、且以肢體獻於天主、為行義之器、
羅 6:14 爾曹不屬律法、乃屬恩寵、故罪不復轄爾、○
<h2> 因恩既得自由勿仍犯罪為奴
</h2>
羅 6:15 然則何也、不屬律法下、而屬恩寵下、則可犯罪乎、非也、
羅 6:16 豈不知凡 凡原文作爾曹獻己為僕 僕或作奴下同以事之、則為所事者之僕、或為罪之僕、以致取死、或為順命之僕、以致稱義、
羅 6:17 當謝天主、因爾素為罪之僕、今已一心服所授爾之教範、
羅 6:18 爾曹既得釋於罪、則為義之僕矣、
羅 6:19 我今因爾肉體懦弱、試以人言言之、爾曾以肢體獻於不潔及不義為僕以行惡、今當以肢體獻於義為僕以成聖、
羅 6:20 蓋爾為罪之僕時、則不為義所約束、
羅 6:21 爾昔日所行之事、今日所恥者、獲何益 益原文作果哉、因此事終致死亡、
羅 6:22 今爾得釋於罪、為天主之僕、獲成聖之果、終致永生、
<h2> 罪之罰乃永死恩之賞乃永生
</h2>
羅 6:23 蓋罪之償值、死也、天主恩賜乃永生、因我主耶穌基督焉、
羅 7:1 <h2>脫法如死歸主復生</h2> 兄弟乎、我與識律法者而言、爾豈不知律法束人、祗一生乎、
羅 7:2 有夫之婦、夫在則為律法所繫、夫死則釋於夫之法、
羅 7:3 夫在而從他人、是謂淫婦、夫死則釋於此法、雖從他人、不為淫婦、
羅 7:4 如是、我兄弟乎、爾因基督之身、已釋於律法若死、致可從他人、即由死復活之主、使我儕為天主而結果也、
羅 7:5 蓋我儕屬肉體之時、罪慾由律法而生者、動於我肢體、使我儕結果以致死、
羅 7:6 今則得釋於律法、蓋繫我者、我已脫之若死、使我儕事主不以文之舊者、乃以神之新者、
<h2> 有律法方顯人罪
</h2>
羅 7:7 然則何言、律法即罪乎、非也、然非由律法、我不識罪、律法若不云勿貪、則我不識貪、
羅 7:8 罪藉律法而乘機、使多慾動於我中、無律法、則罪死矣、
羅 7:9 昔我無律法而生、誡至、罪生而我死、
羅 7:10 是誡本為致生、反致我死、
羅 7:11 蓋罪藉誡乘機誘我、且以之殺我、
<h2> 律法盡善盡美惟我為慾所誘
</h2>
羅 7:12 如是、律法乃聖、誡亦聖、義且善也、
羅 7:13 然則善者可致我死乎、非也、乃罪藉善者使我死、以顯罪之為罪、致罪因誡愈形其惡者也、
羅 7:14 我儕知律法純神、我乃屬肉體、見鬻於罪、為其所轄、
<h2> 惟恃己力不能遵法良心情慾胸中交戰
</h2>
羅 7:15 我所為者、不自知也、因我所願者、我不行之、我所惡者、斯行之、
羅 7:16 若我所行者、我不願行、則證律法為善、
羅 7:17 行之者非我、乃居於我中之罪、
羅 7:18 我亦知我中、即在我肉體中、無有善、雖願為善、而為善不得、
羅 7:19 是以我所願之善、竟不行之、所不願之惡、反行之、
羅 7:20 若我行所不願、則行之者非我、乃居我中之罪行之、
羅 7:21 我覺我內有斯法、即我願行善之時、有惡偕我、
羅 7:22 我以內心悅天主之法、
羅 7:23 惟覺肢體中別有一法、與我心之法戰、而擄我以從於肢體中罪之法、
羅 7:24 我誠苦矣、誰能救我脫此致死之身乎、
羅 7:25 我感謝天主、賴我主耶穌基督 而得此救、如是、我以心服天主之法、以肉體服罪之法、
羅 8:1 <h2>心在基督不致定罪</h2> 是故凡屬基督耶穌、不從肉體而從聖神者、 有原文抄本無不從肉體而從聖神句不定罪、
羅 8:2 蓋致生之聖神、因基督耶穌之法、已釋我於罪及死之法、
<h2> 從肉體不能服主從聖神必得永生
</h2>
羅 8:3 律法因肉體無力、不能滅罪、惟天主為罪遣其子降生肉體、狀如罪人之身、而滅身之罪矣、
羅 8:4 使我儕不從肉體而從聖神、可成律法之義、
羅 8:5 蓋從肉體者體肉體之事、從聖神者體聖神之事、
羅 8:6 體肉體、死也、體聖神、生且安、
羅 8:7 體肉體、乃與天主為仇、因不服天主之法、且不能服也、
羅 8:8 故凡從肉體者、不能見悅於天主、
羅 8:9 若天主之神、居於爾心、則爾不屬肉體而屬聖神矣、凡無基督神者、不屬基督也、
羅 8:10 若基督在爾心、則身因罪而死、神因義而生、
羅 8:11 使耶穌由死復活者之神、若居於爾心、則使基督由死復活者、必以居爾心之聖神、使爾將死之身復活、○
羅 8:12 如是、兄弟乎、我儕非負肉體之債、致我從肉體而行、
羅 8:13 爾曹若從肉體而行、必死、若以聖神而滅身之邪行、必生、
<h2> 聖神所導皆主之子
</h2>
羅 8:14 蓋凡為天主之神所導者、是為天主之子、
羅 8:15 爾曹所受之神、非使爾自視為奴、致仍畏懼、爾曹所受之神、乃使爾自視為子、我儕由之而呼阿巴、父也、
羅 8:16 此神與我心、 或作此神與我神同證我儕為天主之子、
羅 8:17 既為子則為嗣、即天主之嗣、與基督同為嗣、我儕若與之同苦、亦必與之同榮、○
羅 8:18 我思今時之苦、若較將顯於我中之榮、不足為意也、
羅 8:19 萬物甚慕且望天主眾子之顯現、
羅 8:20 萬物歸於虛、非其所願、乃有使之者、然仍有望、
羅 8:21 萬物終必得釋於敗毀、不復為其奴、得享天主眾子自由之榮、
羅 8:22 我儕知萬物共歎劬勞、直至於今、
羅 8:23 不第此也、即我儕已得聖神之初果者、中心自歎、望得義子之位、即我身之贖也、
羅 8:24 我儕得救在望、既得所望、則不復望、人所已得者、豈猶望之乎、
羅 8:25 若所望尚未得、則忍以待之、
<h2> 聖神助信者祈禱
</h2>
羅 8:26 且我儕懦弱、聖神助我、蓋我儕不知所當禱者、聖神以不可言之歎息代我禱也、
羅 8:27 鑒察人心者、知聖神之意、因聖神代聖徒祈禱、遵天主之旨、○
<h2> 萬事皆於信者有益
</h2>
羅 8:28 我儕知萬事有益於愛天主者、即循其旨而蒙召也、
羅 8:29 天主所預知者、則預定肖其子之狀、使彼為眾子中之長子、
羅 8:30 其所預定者、亦召之、所召者、亦稱之為義、所稱義者、亦榮之、○
<h2> 天主所祐誰能敵之
</h2>
羅 8:31 然則何言、天主祐我、誰能敵我、
羅 8:32 天主不惜己子、為我眾舍之、豈不以萬物偕其子並賜我乎、
羅 8:33 誰能訟天主所選者乎、天主稱之為義、
羅 8:34 誰能罪之乎、基督已死、且已復活、今在天主右、恆為我儕祈禱、
羅 8:35 誰能間 間或作絕下同我儕於基督之愛、或患難、或困苦、或窘逐、或饑餓、或裸裎、或艱危、或鋒刃乎、
羅 8:36 如經所載云、我儕緣主、終日見殺、視如將宰之羊、
羅 8:37 然於此諸事、我儕賴愛我者、大獲全勝、
<h2> 無能間信者於天主之愛
</h2>
羅 8:38 蓋我深知、或死、或生、或天使、或執政者、或有能者、或今時之事、或將來之事、
羅 8:39 或高、或卑、或他受造之物、皆不能間我於天主之愛、即在我主耶穌基督內者也、
羅 9:1 <h2><u>猶太</u>人不信<u>保羅</u>憂之</h2> 我賴基督、言真而不誑、我內心感於聖神、為我作證、
羅 9:2 我有大憂、痛心不已、
羅 9:3 蓋我為我兄弟骨肉之親、即見絕於基督、亦所願也、
<h2> <u>猶太</u>人長處<u>保羅</u>述之
</h2>
羅 9:4 彼乃<u>以色列</u>人、為天主之子、有榮光、盟約、律法、禮儀、應許、
羅 9:5 列祖乃其祖、以身而論、基督由彼而出、即為天主在萬有之上、永遠可頌者也、阿們、
<h2> <u>猶太</u>人不盡為天國之民
</h2>
羅 9:6 然此非謂天主之言廢也、蓋由<u>以色列</u>生者、非皆為<u>以色列</u>人、
羅 9:7 亦非因係<u>亞伯拉罕</u>之裔、皆得為子、 經載主云、惟由<u>以撒</u>而生者、方可稱為爾裔、
羅 9:8 是則非肉體所生者為天主之子、惟所應許之子、方視之為裔、
<h2> 主所選者始為天國之民
</h2>
羅 9:9 所許之言云、屆期我至、而<u>撒拉</u>必生子、
羅 9:10 不第此也、<u>利伯加</u>從我祖<u>以撒</u>而懷孕時、
羅 9:11 子尚未生、未行善惡、而語<u>利伯加</u>云、長子必事幼子、以示天主選人之旨、非由行事、乃由召者、
羅 9:12 a
羅 9:13 如經載云、我愛<u>雅各</u>而惡<u>以掃</u>、○
<h2> 天主至公隨意憐人
</h2>
羅 9:14 然則何言也、天主有不義乎、非也、
羅 9:15 蓋語<u>摩西</u>曰、我所矜恤者矜恤之、我所憐憫者憐憫之、
羅 9:16 如是、非由人願、非由人力、 原文作如是非由願者非由趨者乃由矜恤之天主、
羅 9:17 經 載主語<u>法老</u>曰、我立爾、特為以爾顯示我能、使我名傳揚於天下、
羅 9:18 如是、天主所欲矜恤者、則矜恤之、所欲使剛愎者、則使之剛愎、
<h2> 恩在天主勿得怨尤
</h2>
羅 9:19 然則爾必語我云、天主何尚責人哉、誰能抗拒其旨乎、
羅 9:20 我則曰、爾何人、敢詰問天主乎、受造之物、豈能對造者云、何造我若此乎、
羅 9:21 陶人豈無權於泥、由一團泥造一貴用之器、一賤用之器乎、
羅 9:22 倘若天主、雖欲彰其怒、並示其能、仍恆忍寛容可怒當滅之器、
羅 9:23 又將其榮之富有、顯示於蒙矜恤所預定以得榮之器、
<h2> 主召異邦人曾預言之
</h2>
羅 9:24 即我儕為天主所召者、不但屬<u>猶太</u>人、亦屬異邦人、 天主之志既如此、我儕尚何言乎、
羅 9:25 如<u>何西阿</u>書載主之言云、非我民者、我將稱為我民、非蒙愛者、我將稱之蒙愛、
羅 9:26 昔語彼眾云、爾非我民、後必稱為永生天主之子、
<h2> <u>猶太</u>人不信亦預言之
</h2>
羅 9:27 <u>以賽亞</u>指<u>以色列</u>人呼云、<u>以色列</u>眾子、雖如海沙、而得救者惟餘數耳、
羅 9:28 主之言必以義而定、必應而速行、蓋所定之言、主必速行之於斯地、
羅 9:29 又如<u>以賽亞</u>前所云、若萬有之主、不遺種於我儕、則必如<u>所多瑪</u> <u>俄摩拉</u>矣、○
羅 9:30 是則何言、異邦人不尋義而得義、即由信之義、
<h2> <u>猶太</u>人不信為主所棄
</h2>
羅 9:31 惟<u>以色列</u>人尋稱義之法、而不得其法、
羅 9:32 此何故、曰、因非由信而求、乃由行而求、蓋蹶於此蹶人之石上、
羅 9:33 如經載云、我以蹶人之石、礙人之磐、置於<u>郇</u>城、凡信之者、必不致羞愧、
羅 10:1 <h2>恃法得義因信稱義甚有別</h2> 兄弟乎、<u>以色列</u>人得救、乃我心所願、亦為之祈禱天主、
羅 10:2 我為彼作證、彼熱中事天主、但不由知識也、
羅 10:3 蓋彼不識天主之義、而欲立己之義、故未服天主之義、
羅 10:4 有基督、律法乃終、使凡信者得稱義、
<h2> 信主之道不遠於人
</h2>
羅 10:5 <u>摩西</u>論由律法之義、曰、人行此則可賴之得生、
羅 10:6 惟由信之義如斯云、勿心內曰、孰能升天、言使基督降下、
羅 10:7 孰能下陰間、 下陰間原文作下於淵言使基督由死者中而上、
羅 10:8 其何言乎、乃言、道近爾、在爾口、在爾心、即信之道、我儕所傳者也、
<h2> 心信口認必能得救
</h2>
羅 10:9 爾若口認耶穌為主、心信天主使其由死復活、則必得救、
羅 10:10 蓋人以心信則可稱義、以口認則可得救、
羅 10:11 經載云、凡信之者、必不致於羞愧、
<h2> 求主者得救
</h2>
羅 10:12 <u>猶太</u>人、<u>希拉</u>人、悉無區別、同有一主、其洪恩賜凡籲之者、 經云、
羅 10:13 凡籲主名者、必得救、
<h2> 傳道為救人之本
</h2>
羅 10:14 然未信之、何能籲之、未聞之、何能信之、無傳者、何能聞乎、
羅 10:15 未奉遣、何能傳乎、如經載云、傳和平告嘉音者、其足跡何其美哉、
羅 10:16 但此福音、非皆聽受、<u>以賽亞</u>云、主、我所傳聞、信之者誰、
羅 10:17 由是觀之、信由聞而來、聞由天主之道而來、
<h2> 以異邦人激<u>猶太</u>人
</h2>
羅 10:18 我則曰、彼眾豈未聞乎、聞之矣、 經云、其聲徧於天下、其言至於地極、
羅 10:19 我又曰、<u>以色列</u>人豈未知乎、昔<u>摩西</u>曰、我將以異民、激爾嫉妒、將以愚民、激爾忿怒、
羅 10:20 <u>以賽亞</u>毅然言曰、未尋我者、我為其所遇、未求我者、我向其顯現、
羅 10:21 其言 言或作語<u>以色列</u>、則曰、我終日伸手、招不信服而違逆之民、
羅 11:1 <h2>主未盡棄<u>猶太</u>人</h2> 我則曰、天主棄其民乎、非也、我亦<u>以色列</u>人、<u>亞伯拉罕</u>之裔、<u>便雅憫</u>支派、
羅 11:2 天主未棄其所預知之民、爾豈不知經所載論<u>以利亞</u>乎、其訟<u>以色列</u>人籲天主曰、
羅 11:3 主、彼殺爾先知、毀爾祭臺、獨我遺留、又欲害我命、
<h2> 道極衰微尚有真徒
</h2>
羅 11:4 天主何以應之、曰、我為己遺七千人、未屈膝於<u>巴勒</u>者、
羅 11:5 今時亦然、猶有遺留之人、乃由恩寵蒙選者、
羅 11:6 若由恩則非由功、否則恩不復為恩、若由功則非由恩、否則功不復為功、
<h2> 信者明不信者迷
</h2>
羅 11:7 是則何也、<u>以色列</u>人所求者未得、惟蒙選者得之、其餘則剛愎其心矣、
羅 11:8 如經載云、主使其心昏迷、目不見、耳不聞、至於今日、
羅 11:9 <u>大衛</u>曰、願其筵席成為網羅、機檻、礙石、以為其報、
羅 11:10 願其目矇而不見、其背屈而不伸、
<h2> <u>猶太</u>人所失為異邦人所獲
</h2>
羅 11:11 我曰、<u>以色列</u>人躓蹶、以致傾仆乎、非也、乃因其躓蹶、 躓蹶原文作過失下同異邦人得救、而使<u>以色列</u>人發奮、
羅 11:12 若其躓蹶為舉世之利、其乏為異邦人之富、何況其盛乎、
羅 11:13 我向爾異邦人言此、因我為使徒、特為教異邦人、我敬我職耳、
羅 11:14 或可使我骨肉之親發奮、而救其中數人、
羅 11:15 若彼之見棄、使世復和、則彼之見納何如、豈非由死復生乎、○
羅 11:16 所獻之新麵若聖、則全團亦聖、樹之根若聖、則其枝亦聖、
<h2> 異邦人不可藐視<u>猶太</u>人
</h2>
羅 11:17 若數枝見折、爾素為野油果樹、見接於其中、同賴油果樹之根、同得其汁、
羅 11:18 勿自誇、藐視舊枝、若自誇、當知非根賴爾、乃爾賴根、
羅 11:19 爾若曰、彼枝見折、即為使我得接、是也、
羅 11:20 彼以不信而見折、爾以信而立、勿心高、當戒懼、
羅 11:21 天主既不惜本然之枝、恐亦不惜爾、
<h2> 恩威並行
</h2>
羅 11:22 試觀天主之慈與嚴、於彼傾仆者則嚴、於爾則慈、惟爾賴其慈、否則爾亦必見折、
羅 11:23 彼若非恆於不信、亦必見接、因天主能復接之也、
羅 11:24 性屬野油果樹、爾由之被斫、而逆性見接於佳油果樹、況彼性屬油果樹者、不復見接於本油果樹乎、
<h2> 暫棄<u>猶太</u>人主有深意
</h2>
羅 11:25 兄弟乎、我甚欲爾知此奧義、免爾自視為智、即<u>以色列</u>人有剛愎者、惟待眾異邦人歸誠、
羅 11:26 然後<u>以色列</u>人俱必得救、如經載云、將有救主、自<u>郇</u>而出、除<u>雅各</u>之不虔、
羅 11:27 又曰、我除其罪、我與彼所立之約即此、
羅 11:28 以福音論之、彼則為敵、為爾曹也、以選擇論之、彼則見愛、為列祖也、
羅 11:29 蓋天主恩賜及其召人、皆無悔也、
羅 11:30 昔爾曹不信天主、今反因<u>以色列</u>人之不信、而蒙矜恤、
羅 11:31 如是、<u>以色列</u>人今不信、使其因爾之蒙矜恤、亦蒙矜恤、
羅 11:32 天主藩眾於不信之中、特欲矜恤眾耳、
<h2> 主智無窮主道難測
</h2>
羅 11:33 深哉富哉天主智慧知識、其法不可測、其道不可尋、 其道不可尋或經作其蹤不可追云、
羅 11:34 孰知主之心、孰與主共議、
羅 11:35 孰先施主而主償之乎、
羅 11:36 蓋萬物皆本之、賴之、向之、願榮光歸之、至於世世、阿們、
羅 12:1 <h2>獻身於主以為活祭</h2> 兄弟乎、我因天主之憐憫、勸爾獻身為活祭、即聖潔之祭、天主所悅者、是乃爾當然之役也、
羅 12:2 勿效乎此世、爾心維新而自化、使爾明辨天主之旨、其旨至善可悅且純全者也、
羅 12:3 我藉所蒙之恩、告爾各人、勿高思過於所當、乃以不越分為思、循天主所賜各人信德之量、
<h2> 凡主門徒視同一體
</h2>
羅 12:4 我儕一身多肢體、而肢體非同一用、
羅 12:5 我眾於基督內為一身、互相為肢體、亦如是、
<h2> 既得諸恩各盡本分
</h2>
羅 12:6 我儕循所賦我之恩、各受賜不同、或預言、則當循信之量而預言、
羅 12:7 或役事、當役事、或 得為教誨者、當教誨、
羅 12:8 或勸戒者、當勸戒、其施舍也以誠實、其治理也以殷勤、其矜恤也以歡心、
<h2> 聖徒本分
</h2>
羅 12:9 愛當無偽、惡惡親善、
羅 12:10 相視為兄弟、互待以愛、彼此禮讓、互相尊重、
羅 12:11 當殷勤勿怠、中熱志銳、且奉事主、
羅 12:12 有望則喜、遭難則忍、恆於祈禱、
羅 12:13 供聖徒所需、款待客旅、
羅 12:14 窘逐爾者、祝之、當祝勿詛、
<h2> 和以處眾不可報惡
</h2>
羅 12:15 與樂者同樂、與哭者同哭、
羅 12:16 彼此同意、心志勿高、向卑微者自謙、勿自視為智、
羅 12:17 勿以惡報惡、專心行善於眾人前、
羅 12:18 若可與眾和、則盡力與之和、
羅 12:19 愛友乎、勿伸己冤、寧禁止爾怒、 寧禁止爾怒或作人忿怒寧聽之經載主曰、伸冤在我、我必報應、 又云、
羅 12:20 爾敵饑則飼之、渴則飲之、爾如是行、猶以熱炭置於其首、
羅 12:21 勿為惡所勝、乃以善勝惡、
羅 13:1 <h2>宜順服有權者</h2> 居上位秉權者、人人當服之、蓋無權非由天主、凡秉權者皆天主所命、
羅 13:2 故抗秉權者、乃逆天主命、逆者自取罪戾、
羅 13:3 有司非使行善者畏、乃使行惡者畏、爾欲不畏秉權者乎、惟行善、則可得其褒獎、
羅 13:4 秉權者、天主之僕也、原以益爾、爾若行惡、則誠可畏、蓋彼不徒操生殺之權、 操生殺之權原文作文作操刀乃為天主之僕、嚴加刑於作惡之人、
羅 13:5 故當服之、非但畏刑之故、亦因良心使然也、
羅 13:6 爾曹納稅、亦為是故、蓋秉權者、乃天主之役、常理此事、
羅 13:7 故所當予人者、則予之、稅當納者則納之、餉當輸者則輸之、當畏者則畏之、當敬者則敬之、
<h2> 愛心完全律法
</h2>
羅 13:8 勿負人債、惟以愛為所負於人之債、蓋愛人者盡律法、
羅 13:9 所誡勿姦、勿殺、勿竊、勿妄證、勿貪、以及他誡、悉括於愛人如己一言之內、
羅 13:10 夫愛不為害於人、故愛即盡律法也、
<h2> 得救在邇當猛省悔改
</h2>
羅 13:11 既知斯時即爾由睡宜醒之時、則當遵此以行、蓋我儕得救、今較初信之時愈近矣、
羅 13:12 夜已深、晝已近、當解暗昩之行、衣光明之甲冑、
羅 13:13 惟端莊以行如在晝日、勿饕餮沈湎、勿色欲邪蕩、勿爭鬥娼嫉、
羅 13:14 惟衣被主耶穌基督、爾為身慮、勿致縱慾、
羅 14:1 <h2>信心未堅勿今生疑</h2> 信未堅者、爾當納之、但勿詰所疑、
羅 14:2 此人信諸物可食、彼人因信未堅、故惟食蔬、
羅 14:3 食者勿藐視不食者、不食者、勿擬議食者、蓋天主已納之、
羅 14:4 爾為誰、敢擬議他人之僕、其立與仆、自有其主在、但彼亦必立、因天主能使之立也、
羅 14:5 有以為此日勝於彼日、有以為日日皆同、各可視己意為是、
羅 14:6 守日者為主而守、不守者為主而不守、食者為主而食、因感謝天主、不食者為主而不食、亦感謝天主、
<h2> 死生為主
</h2>
羅 14:7 我儕無人為己而生、亦無人為己而死、
羅 14:8 蓋我生為主而生、我死為主而死、故或生或死、皆屬主、
羅 14:9 基督死而復生、為欲使其為生者死者之主、
羅 14:10 爾何擬議爾兄弟、何藐視爾兄弟、我儕皆必將立於基督 基督有抄本作天主臺前、
羅 14:11 經載主云、我指己永生而誓、萬膝必跪我前、萬口必認天主、
羅 14:12 如是、我儕必將於天主前、各為己事而被審問、
<h2> 勿相擬議勿陷人於罪
</h2>
羅 14:13 故我儕勿復相擬議、宜定意勿以躓人礙人之物、置於兄弟之前、
羅 14:14 我賴主耶穌、明知確見、凡物本無不潔、若人以之為不潔、則於彼為不潔矣、
羅 14:15 若爾因所食、使兄弟憂、則所行不循愛人之道、基督為之死、爾勿以所食而敗之、
羅 14:16 慎勿以所以為善者、令人毀謗、
羅 14:17 蓋天主國不在飲食、乃在義與和與聖神所賜之樂也、
羅 14:18 以此而事基督者、為天主所悅、為世人所善、
羅 14:19 故我儕當力求和睦、及彼此建德之事、
羅 14:20 勿以食故、毀天主之工、凡物皆潔、但以食而使人躓礙、則惡矣、 但以食而使人躓礙則惡矣或作但人有疑而食致妨其心則為有罪
羅 14:21 寧不食肉、不飲酒、無論何事、毋使兄弟或躓或礙、或信不堅、
羅 14:22 爾有信乎、當存之於天主前、人行所以為可行者、而內心不自責、乃為有福、
羅 14:23 心疑而食者見罪、以其不由信而食、凡事不由信而行、罪也、
羅 15:1 <h2>當效基督勿求己悅</h2> 我儕堅者、當容不堅者之弱、毋求悅己、
羅 15:2 各當悅鄰、以建其德、以致其益、
羅 15:3 基督不悅己、如經載云、人謗主、其謗言悉歸我身、
羅 15:4 昔所書之經、皆為訓我而書、使我儕由經學忍得慰而有望、
羅 15:5 願賜忍與慰之天主、賜爾曹彼此同心、循基督耶穌、
<h2> <u>猶太</u>人異邦人同得主憐應經所許
</h2>
羅 15:6 使爾一心一口、頌讚天主、我主耶穌基督之父、
羅 15:7 故當相納、如基督納我儕然、以榮天主、
羅 15:8 我曰、耶穌基督為天主之真、為受割禮者之役、欲應天主所許列祖之言、
羅 15:9 亦使異邦人、因受矜恤而欽崇天主、如經載云、因此、我必在異邦中讚美主、歌頌主名、
羅 15:10 又曰、異邦人乎、爾當與主之民同樂、
羅 15:11 又曰、爾異邦人當讚主、萬民當頌主、
羅 15:12 又<u>以賽亞</u>曰、<u>耶西</u>之根將萌、興而轄異邦人者將至、 或作又以賽亞曰將有自耶西根而萌之枝即將興以轄異邦人者異邦人必仰望之、
羅 15:13 願賜人有望之天主、使爾以信而得喜樂、平安充心、賴聖神之大能、希望益甚、○
<h2> 自敘為異邦人傳福音
</h2>
羅 15:14 兄弟乎、我深知爾滿仁慈、充智慧、亦能相勸、
羅 15:15 我畧為張膽、以書致兄弟、使爾記憶、我賴天主所賜我之恩、
羅 15:16 得為耶穌基督之役、訓異邦人、傳天主福音、如祭司盡職、以異邦人賴聖神成聖者、獻之如禮物而蒙悅納、
羅 15:17 論天主之事、我賴基督耶穌、有所可誇、
羅 15:18 非基督藉我所成之事不敢言、惟敢言基督藉我以言以行、以異跡奇事之能、及天主之神之大力、使異邦人順從、如是、我自<u>耶路撒冷</u>及其四周、至於<u>以利利公</u>、遍傳基督福音、
羅 15:19 a
羅 15:20 且我務傳福音、不在基督已被稱之處、免建於他人基上、
羅 15:21 如經載云、未蒙示者將見、未得聞者將悟、
<h2> 自言將至<u>羅瑪</u>先往<u>猶太</u>供給聖徒
</h2>
羅 15:22 因此事、我屢被阻、不得就爾、
羅 15:23 今在此境、我無他處 傳道、數年來甚願就爾、
羅 15:24 迨我往<u>司班雅</u>時、必至爾所、蓋我望順途見爾、既偕爾畧得滿意、後乃蒙爾送行、
羅 15:25 今我往<u>耶路撒冷</u>、供聖徒之缺乏、
羅 15:26 蓋<u>瑪基頓</u>人及<u>亞該亞</u>人、樂意捐貲、濟<u>耶路撒冷</u>聖徒之貧者、
羅 15:27 彼固樂意、然亦當行此、因彼若負<u>耶路撒冷</u>聖徒之債、蓋異邦人既同受其屬神之益、自當以養身之物供之、
羅 15:28 我既成斯事、而以此善果付彼、 或作我既畢斯事而成此善果則將由爾處往<u>司班雅</u>、
羅 15:29 我知我就爾時、必以基督福音之厚福而至、
<h2> 懇<u>羅瑪</u>人為己祈禱
</h2>
羅 15:30 兄弟乎、我因我主耶穌基督、亦因聖神所賜之愛、勸爾同我竭力、為我祈禱天主、
羅 15:31 使我得脫於<u>猶太</u>不信之人、亦使我為<u>耶路撒冷</u>之供事、見納於聖徒、
羅 15:32 使我遵天主旨、歡然就爾、與爾同得安息、
羅 15:33 願賜平康之天主、常偕爾眾、阿們、
羅 16:1 <h2>薦女弟<u>斐比</u>與<u>羅瑪</u>教友致候<u>羅瑪</u>教友</h2> 我薦<u>堅革利</u>教會之會役 會役原文作第雅歌努第雅歌努有譯會吏有譯會役有譯執事女弟<u>斐比</u>與爾曹、
羅 16:2 請爾為主納之、如聖徒所宜、彼有所需於爾、則助之、蓋彼素助多人、亦助我也、○
羅 16:3 問安<u>毘司基拉</u>及<u>亞居拉</u>、在基督耶穌事與我同勞者、
羅 16:4 亦為我命冒死、故不但我謝之、在異邦諸教會亦然、亦問安集於其家之教會、
羅 16:5 問安我之愛友<u>以拜尼土</u>、乃在<u>亞該亞</u> 亞該亞有原文抄本作亞西亞首先信基督者、
羅 16:6 問安<u>瑪利亞</u>、為我儕 我儕有原文抄本作爾曹多勞者、
羅 16:7 問安我親戚<u>安多羅尼古</u>、<u>猶尼亞</u>、曾與我同囚、有名在使徒中、先我信基督者、
羅 16:8 問安<u>暗伯利亞</u>、我因主所愛者、
羅 16:9 問安<u>珥巴努</u>、在基督事與我同勞者、及我所愛之<u>司他居</u>、
羅 16:10 問安<u>亞別列</u>、信基督而練達者、
羅 16:11 問安<u>亞利司多布魯</u>家屬、問安我親戚<u>希羅甸</u>、問安<u>拿基蘇</u>家信主者、
羅 16:12 問安<u>土斐拿氏</u>、及<u>土縛撒氏</u>、為主而勤勞者、問安可愛之<u>彼息</u>氏、為主而多勞者、
羅 16:13 問安<u>魯孚</u>信主之見選者、並問安其母、其母即如我母也、
羅 16:14 問安<u>亞遜基利土</u>、<u>弗勒根</u>、<u>黑瑪</u>、<u>八得羅巴</u>、<u>黑米</u>、及偕彼之諸兄弟、
羅 16:15 問安<u>斐羅羅古</u>、<u>猶利亞</u>、<u>尼利亞</u>、與其妹及<u>阿林巴</u>、與偕彼之諸聖徒、
羅 16:16 當以清潔接吻、互相問安、基督之諸教會問爾安、○
<h2> 宜防誘惑
</h2>
羅 16:17 兄弟乎、爾中有人起釁隙、置妨礙、以反爾所學之道、我勸爾慎視 慎視或作謹防之、且避之、
羅 16:18 蓋如此之人、不事我主耶穌基督、惟事其口腹、以巧言媚語、誘惑樸實者之心、
羅 16:19 爾之順從、已傳揚於眾、故我為爾喜、願爾於善則智、於惡則愚、
羅 16:20 賜平康之天主、必速使<u>撒但</u>踐於爾足下、願我主耶穌基督之恩、常偕爾曹、○
<h2> 代人問安
</h2>
羅 16:21 與我同勞之<u>提摩太</u>、及我親戚<u>路求</u>、<u>耶孫</u>、<u>梭西巴德</u>、問爾安、
羅 16:22 我<u>德丟</u>、代筆書此者、因主問爾安、
羅 16:23 <u>迦猶</u>款待我、亦款待全會者、問爾安、邑之司庫<u>以拉司都</u>及弟<u>寡珥都</u>、問爾安、
羅 16:24 願我主耶穌基督之恩、常偕爾眾、○
<h2> 歸榮天主總結書信大旨
</h2>
羅 16:25 惟天主能堅爾曹、循我所宣之福音、所傳耶穌基督之道、即按所顯示亙古以來隱秘之奧、
羅 16:26 此奧今已昭著、且遵永生天主命、以先知書示諸異邦人知之、使其信服、
羅 16:27 願榮光因耶穌基督、歸於獨一有智之天主、至於世世、阿們、
林前 1:1 <h2>保羅問門徒安謝天主恩</h2> 遵天主旨、奉召為耶穌基督使徒<u>保羅</u>、及兄弟<u>所司提尼</u>、
林前 1:2 書達在<u>哥林多</u>之天主教會、因耶穌基督成聖、蒙召為聖徒、及各處籲我主耶穌基督名者、或於彼處、或於我處、 或於彼處或於我處或作耶穌基督乃彼與我之主
林前 1:3 願爾曹由我父天主、及我主耶穌基督、得恩寵平康、○
林前 1:4 我常為爾謝我之天主、緣爾由基督耶穌而蒙天主恩寵、
林前 1:5 蓋爾因彼諸事富有、大有口才智慧、
林前 1:6 如是證基督道之證、堅立於爾中、
林前 1:7 使爾於諸恩賜一無缺欠、佇望我主耶穌基督顯現、
林前 1:8 彼亦必堅爾至終、使爾在我主耶穌基督之日、無可責也、
林前 1:9 天主已召爾、得與其子我主耶穌基督連屬、彼乃誠信也、○
<h2> 勸門徒合而為一
</h2>
林前 1:10 兄弟乎、我為我主耶穌基督之名、勸爾言論宜同、爾中勿紛爭、當一心一意、彼此聯合、
林前 1:11 蓋<u>革羅伊</u>氏家人已告我、謂兄弟中有紛爭、
林前 1:12 我亦云爾中各有一言、曰、我宗<u>保羅</u>、我宗<u>亞波羅</u>、我宗<u>磯法</u>、我宗基督、
林前 1:13 基督豈分乎、豈<u>保羅</u>為爾釘十字架乎、抑爾藉<u>保羅</u>名受洗禮乎、
林前 1:14 我謝天主、<u>基司部</u> <u>迦猶</u>外、我未嘗施洗禮於爾曹中一人、
林前 1:15 免人言我藉己名施洗禮、
林前 1:16 我亦施洗禮於<u>司提反</u>家、此外不憶施洗禮於他人、
林前 1:17 蓋基督遣我、非以施洗禮、乃以傳福音、不以智言、免基督之十字架歸於虛、
<h2> 天主以福音之道廢世人之智
</h2>
林前 1:18 因十字架之道、在彼淪亡者視為愚、惟在我儕得救者、則視為天主之大能、
林前 1:19 經載云、我將滅智者之智、廢慧者之慧、
林前 1:20 智者安在、經士安在、斯世之辯士安在、天主豈非使斯世之智為愚乎、
林前 1:21 世既以智不識天主、則天主喜以宣道之愚、救諸信者、此乃天主之智也、
林前 1:22 <u>猶太</u>人索異跡、<u>希拉</u>人求智慧、
林前 1:23 惟我儕宣釘十字架之基督、<u>猶太</u>人視為礙、 礙或作可厭<u>希拉</u>人視為愚、
林前 1:24 惟蒙召者、無論<u>猶太</u>人、<u>希拉</u>人、皆以基督為天主之大能、天主之智慧、
林前 1:25 蓋天主之道、人所視為愚者、亦智於人、天主之道、人所視為弱者、亦強於人、
<h2> 天主不循俗見選人
</h2>
林前 1:26 兄弟乎、觀爾蒙召者、以世俗而論、智者不多、能者不多、貴者不多、
林前 1:27 乃天主選世之愚者、以愧智者、選世之弱者、以愧強者、
林前 1:28 天主又選世之卑賤者、被藐視者、人所視為無有者、以廢世之有者、
林前 1:29 致無人得誇於天主前、
林前 1:30 爾曹由天主得與基督耶穌連屬、天主使彼為我智慧、使我因彼稱義、成聖、得贖、
林前 1:31 如經云、誇者當以主而誇、
林前 2:1 <h2><u>保羅</u>傳道非用高言世智惟賴聖神</h2> 兄弟乎、我昔就爾傳道、為天主作證、未用高言大智、
林前 2:2 蓋我定意、於爾中他無所知、惟知耶穌基督、並其釘十字架、
林前 2:3 我居於爾中、荏弱畏懼、戰慄不勝、
林前 2:4 且我講論宣傳、非以人智之婉言而辯、乃以聖神之大能而證、
林前 2:5 使爾之信、非由人之智、乃由天主之能、
<h2> 所傳者世人雖以為愚實為天主隱秘之智慧
</h2>
林前 2:6 然我儕與全備之人無不言智慧、但非斯世之智慧、亦非斯世有權位終必滅者之智慧、
林前 2:7 我儕密言天主隱秘之智慧、於萬世以先、天主所預定以榮我者也、
林前 2:8 此智慧、斯世有權位者、無一知之、若知之、必不以榮光之主釘十字架矣、
林前 2:9 如經載云、天主為愛之者所備之事、目未見、耳未聞、人心亦未念及也、
林前 2:10 惟天主以其神、示之於我、蓋聖神窮察萬事、及天主之深奧、
林前 2:11 人之情、非居其心之神、孰能知之、如是天主之情、非天主之神、亦無能知之、
<h2> 此智慧未感於神者不識亦不能識
</h2>
林前 2:12 我儕所受者、非斯世之神、乃由天主之神、使我能知天主之恩所賜於我者、
林前 2:13 我儕言此、非以人智所教之言、乃以聖神所教之言、以神而解神之事、
林前 2:14 未感於神者、 原文作屬血氣者不受天主之神之事、因以之為愚、且不能識、蓋此事必以神而忖度、
<h2> 惟感於神者識之
</h2>
林前 2:15 惟感於神者、 原文作屬神者忖度萬事、自不被人忖度、 經云、
林前 2:16 誰知主之心而能教主乎、我儕有基督之心、
林前 3:1 <h2><u>保羅</u>視<u>哥林多</u>教友如嬰兒飼之以乳</h2> 兄弟乎、我昔教爾、不能視爾為屬神者、惟以爾為屬肉 肉或作肉體下同者、於基督道尚如孩提、
林前 3:2 我哺爾以乳、不飼爾以糧、因其時爾不能食、今仍不能、
<h2> 因彼眾有嫉妒分爭
</h2>
林前 3:3 蓋爾尚為屬肉者、爾中有娼嫉、爭鬥、釁隙、豈爾非屬肉、循人意而行乎、
林前 3:4 有言我宗<u>保羅</u>、有言我宗<u>亞波羅</u>、豈非爾屬肉乎、
林前 3:5 <u>保羅</u>為誰、<u>亞波羅</u>為誰、豈非執事、 執事原文作第雅歌努見羅瑪十六章一節小註導爾信主隨主所賜各人之恩乎、
<h2> 種者灌者不足稱長之全在天主
</h2>
林前 3:6 我種之、<u>亞波羅</u>灌之、惟天主長之、
林前 3:7 如是、種者不足稱、灌者不足稱、全在長之之天主耳、
林前 3:8 種者灌者、一也、各按其勞、而得其值、
<h2> 傳教者與天主同工
</h2>
林前 3:9 我儕與天主為同工者、爾乃天主所耕之田、天主所建之室、
林前 3:10 循天主所賜之恩、我如諳練之工、始置基而他人建於其上、惟各當慎如何建於其上、
<h2> 惟耶穌為教會之基
</h2>
林前 3:11 所置之基、耶穌基督也、此外無人能別置一基矣、
林前 3:12 若有人以金銀寶石、草木禾稿、建於此基上、
林前 3:13 各人之工必顯、彼日必彰之、蓋以火而顯、火必試各人之工如何、
林前 3:14 人建於此基上、其工若全、則必受值、
林前 3:15 其工見焚、則必受虧、惟身得救、然有若救於火中者、○
<h2> 彼眾為天主殿務須聖潔
</h2>
林前 3:16 豈不知爾乃天主之殿、天主之神居於爾中乎、
林前 3:17 人毀天主之殿、天主必毀之、天主之殿乃聖、而此殿即爾曹、
<h2> 天主以世智為愚
</h2>
林前 3:18 勿自欺、倘有人自視為智於此世、則寧為愚、以可為智、
林前 3:19 蓋此世之智、在天主前為愚、如經載云、主令智者自中其詭計、
林前 3:20 又載云、主知智者之意念皆徒然、
林前 3:21 故勿以人而誇、蓋一切屬爾、
林前 3:22 或<u>保羅</u>、或<u>亞波羅</u>、或<u>磯法</u>、或世界、或生、或死、或今時、或來時、皆屬爾、
林前 3:23 且爾曹屬基督、基督屬天主、
林前 4:1 <h2>當如何視傳教者</h2> 人當視我儕為基督之役、宰天主奧妙者、
林前 4:2 所求於家宰者、惟欲其忠也、
林前 4:3 我被擬議於爾曹、或於他人、我皆以為細事、即我亦不自擬議、
林前 4:4 我不自覺有可責者、然不以此稱義、蓋擬議我者主也、
林前 4:5 故時未至、爾勿擬議人、迨主降臨、彼將光照幽暗之隱事、且明顯中心之計謀、其時各由天主、必得所宜之褒獎、
<h2> 人所有者俱受於主
</h2>
林前 4:6 兄弟乎、我為爾故、以此比己與<u>亞波羅</u>、使爾學於我二人、忖度人勿過於經所載、勿因此人自高、而輕視彼人、
林前 4:7 爾異乎人、誰使爾異、爾何所有而非受之乎、既受之何誇似未受乎、
林前 4:8 爾已飽飫、已豐富、不賴我儕、爾自掌權、 爾自掌權或作爾目掌權乎我誠願爾掌權、使我儕可同掌權、
<h2> 使徒身受苦難凌辱
</h2>
林前 4:9 我思天主、使我儕使徒、身居微末、如擬死之囚、如場上戲劇、為世界與天使及眾人所觀、
林前 4:10 我儕因基督而愚、爾曹信基督而智、我儕弱、爾曹強、爾曹尊、我儕卑、
林前 4:11 至於今、我儕饑渴、裸身、受撻、靡有定處、
林前 4:12 且勞苦、親手操作、被詬詈則祝、被窘逐則忍、
<h2> 被人視如糞土
</h2>
林前 4:13 被謗則勸、人視我若世之污穢、物之塵垢、以至於今、○
<h2> 以福音而論門徒可稱<u>保羅</u>為父
</h2>
林前 4:14 我書此、非欲愧爾、乃欲勸爾、如我之愛子、
林前 4:15 爾於基督雖有萬師、無有多父、蓋我以福音生爾於耶穌基督、
<h2> 因此宜效<u>保羅</u>
</h2>
林前 4:16 故勸爾效我、
林前 4:17 緣此我遣<u>提摩太</u>、即我愛子、忠心事主者、就爾、彼必以我事基督之所行、於各處教會如何訓誨悉告爾、使爾記憶、
林前 4:18 有人意我不來就爾、妄自誇大、
林前 4:19 然主若許我、我必速來、其時我所欲知者、非誇者之言、乃其能也、
林前 4:20 因天主國不在言、惟在能、
林前 4:21 爾何所欲、欲我就爾以杖乎、抑欲我就爾以慈愛及溫柔之意乎、
林前 5:1 <h2><u>保羅</u>責<u>哥林多</u>教友因其中有不潔者</h2> 聞爾中有淫亂、有佔父之繼室者、若是之淫亂、即異邦人中、亦未之有也、
林前 5:2 爾猶妄自誇大、而不痛哭、使行此者、見除於爾中、
林前 5:3 我身雖遠、而神偕爾、如我與爾同在、已擬定行此事之人、
林前 5:4 即爾會集之時、我神亦偕爾、奉我主耶穌基督之名、託我主耶穌基督之權、
林前 5:5 付此人於<u>撒但</u>、以敗其身、使其靈魂、於主耶穌基督之日得救、○
<h2> 門徒宜自愧不宜自誇
</h2>
林前 5:6 爾之自誇、非善也、豈不知些須之酵、能發全團乎、
<h2> 當除盡舊酵
</h2>
林前 5:7 故當除盡舊酵、俾成新團、因爾曹乃如無酵之餅、蓋我儕亦有逾越節羔、為我儕見宰者、即基督也、
林前 5:8 是以當守我節、不以舊酵、不以暴很惡毒之酵、乃以真正誠實之無酵、
<h2> 勿交不正之兄弟
</h2>
林前 5:9 我曾以書達爾、勸勿與行淫者交、
林前 5:10 我言非概指此世之行淫者、或貪婪者、勒索者、拜偶像者、若然、則爾必須離世矣、
林前 5:11 我今致書勸爾、若有稱為兄弟者而行淫、或貪婪、或拜偶像、或詬詈、或醉酒、或勒索、如此之人、勿與之交、勿與之共食、
林前 5:12 蓋教會外者、我何為擬定之、爾當擬定者、非教會內之人乎、
林前 5:13 教會外者、天主擬定之、惟爾曹當以惡除於爾中、
林前 6:1 <h2>門徒不可互訟尤不可於外人前互訟</h2> 爾中有相爭之事、何敢訟於不義者前、而不訟於聖徒前乎、
林前 6:2 豈不知聖徒將審判世界乎、世界既為爾審判、爾不堪審判小事乎、
林前 6:3 豈不知我儕將審判天使、況世事乎、
林前 6:4 乃爾曹有世事當審、竟使彼不為教會尊重者審之、
林前 6:5 我言此以愧爾、爾曹豈無一智者能審兄弟之事乎、
林前 6:6 乃兄弟與兄弟相訟、且於不信者前歟、
林前 6:7 爾彼此爭訟、已為爾之大過、何不忍以受欺、何不忍以受虧乎、
林前 6:8 而爾則欺人虧人、且所欺所虧者即兄弟、
<h2> 邪惡者必不得入天主國
</h2>
林前 6:9 豈不知不義之人、必不得天主之國、勿自欺、凡行淫者、拜偶像者、姦人妻者、為孌童者、親男色者、
林前 6:10 盜竊者、沈湎者、詬詈者、勒索者、皆不得天主國、
林前 6:11 爾中有人、素亦如是、今賴主耶穌基督之名、及我天主之神、得洗滌成聖稱義、○
林前 6:12 物於我無不可用、但不盡有益、物於我無不可用、但我不服於一物、 但我不服於一物或作但無一物能主我
林前 6:13 食為腹、腹為食、惟此與彼、天主悉必敗之、身非為淫、乃為主、主亦為身、
林前 6:14 蓋天主使主復活、亦必以其大能、使我儕復活、
<h2> 門徒當以己身為基督肢體
</h2>
林前 6:15 豈不知爾身乃基督之肢體乎、以基督之肢體、為妓女之肢體、可乎、斷不可、
林前 6:16 豈不知附合於妓者、乃與妓為一體乎、如經載云、二者成為一體、
林前 6:17 惟附合於主者、乃與主為一神也、
林前 6:18 當戒淫行、人犯他罪、皆在身外、惟行淫者、乃罪犯於己身、
<h2> 為聖神之殿
</h2>
林前 6:19 豈不知爾由天主所受之聖神、居於爾中、而爾身即聖神之殿乎、且爾非屬己、
<h2> 務須自潔以身體靈魂榮耀天主
</h2>
林前 6:20 蓋爾為重值所購、爾身爾神、皆屬天主、故當以身以神、歸榮天主、 有原文抄本作爾為重值所購故當以身歸榮天主
林前 7:1 <h2>婚配則免淫行</h2> 論及爾致書所問我者、 我答曰、男不近女為妙、
林前 7:2 但為免淫、男各當有其婦、女各當有其夫、
<h2> 論夫婦如何互待
</h2>
林前 7:3 夫當以所宜者予婦、
林前 7:4 婦與夫亦然、婦不得自主其身、乃夫主之、夫亦不得自主其身、乃婦主之、
林前 7:5 勿相負、惟彼此悅意、暫時異室、為得暇務禁食祈禱、則可、後仍相聚、恐<u>撒但</u>乘爾情不自禁而誘爾、
林前 7:6 我言此、乃所許、非所命也、
林前 7:7 我願眾人皆若我然、但人得恩賜於天主、各有不同、一如此、一如彼焉、○
林前 7:8 論未嫁娶者及寡婦、我曰、若能恆如我、則於彼有益、
林前 7:9 若不能自禁、嫁娶可也、與其慾熾、無寧嫁娶、
<h2> 夫婦不可相離
</h2>
林前 7:10 其已嫁娶者、我命、原非我也、乃主命之、曰、婦不可離夫、
林前 7:11 若離之、則勿再嫁、或仍與夫和、可也、夫亦不可出婦、
林前 7:12 論其餘之人、我言非主言、若兄弟有不信主之婦、婦願與之同居、則勿出之、
林前 7:13 婦有不信主之夫、夫願與之同居、則勿離之、
林前 7:14 蓋不信之夫、因婦為聖、不信之婦、因夫為聖、不然、爾子女不潔、今俱聖矣、
林前 7:15 不信者欲自離則聽其離、兄弟姊妹、遇如此之事、無所拘也、蓋天主召我以和睦、
林前 7:16 婦歟、爾焉知不能 焉知不能或作焉知能下同救夫乎、夫歟、爾焉知不能救婦乎、
<h2> 門徒當各守己分
</h2>
林前 7:17 惟各當循天主所賜者、循主所召者而行、我命諸教會亦如是、
林前 7:18 人已受割禮而蒙召乎、則勿廢割禮、未受割禮而蒙召乎、則勿受割禮、
林前 7:19 受割禮無益、不受割禮亦無益、惟守天主之誡命而已、
林前 7:20 人蒙召時、居於何等、當仍守此分、
林前 7:21 爾為奴而蒙召、勿以為慮、若能得釋更妙、
林前 7:22 蓋為人奴而蒙召以信主、乃主所釋者、不為人奴而蒙召、乃為基督之奴、
林前 7:23 爾乃以重值所購者、勿為人奴、
林前 7:24 兄弟乎、人蒙召時、居於何等、當仍守此分於天主之前、○
<h2> 論童身
</h2>
林前 7:25 論及童身、我未奉主命、但我既蒙主恩以為忠、即以己意告爾、
林前 7:26 我思因今時之患難、人能守素安常為美、
林前 7:27 爾有妻、則勿思離、爾無妻、則勿思娶、
林前 7:28 爾若娶、非犯罪、童女若嫁、亦非犯罪、但如此之人、身必受難、但我不忍使爾憂愁、
林前 7:29 兄弟乎、所餘之時無幾、故有妻者當如無妻、
林前 7:30 哭者當如不哭、喜者當如不喜、購者當如未得、
林前 7:31 享此世者當如不享、蓋此世之形狀將逝矣、
林前 7:32 我欲爾無所慮、無妻者慮主之事、如何悅主、
林前 7:33 有妻者慮世之事、如何悅妻、
林前 7:34 婦與童女有別、無夫者慮主之事、欲其身與神皆成聖、有夫者慮世之事、如何悅夫、
林前 7:35 我言此、為爾益、非欲絆束爾、乃欲使爾盡其所宜、無所紛擾、以殷勤事主、
<h2> 論父嫁女與否
</h2>
林前 7:36 若有人思不嫁女、即為待之不合宜、女年已及當嫁之時、事出於不得已、則隨意而行、嫁之無罪、
林前 7:37 倘人堅心、無不得已之事、且得行其志、定意留女不嫁、如是而行為美、
林前 7:38 如是、嫁女為美、不嫁女更美、
<h2> 論嫠婦改嫁與否
</h2>
林前 7:39 夫在、婦為律法所束、夫死、婦得自由、可隨意而嫁、惟信主者乃可、
林前 7:40 然我意若能恆守不嫁、更為有福、我言此、自思亦感於天主之神、
林前 8:1 <h2>禁食祭偶像之物</h2> 論及祭偶像之物、我儕知我眾皆有知識、但知識使人自大、惟愛建德、
林前 8:2 若人自以為知、則按所當知、無所知也、
林前 8:3 人愛天主、必為天主所識、
林前 8:4 論及食祭偶像之物、我儕知偶像在世間為虛無、亦知天主獨一無他、
林前 8:5 雖有稱為神者、或在天、或在地、即人所信之多神、多主、
林前 8:6 惟我儕獨有一天主、即父也、萬物本之、我眾歸之、又有一主、即耶穌基督、萬物賴之、我儕亦賴之、
林前 8:7 但人非皆有此知識、至今尚有心念偶像者、彼食祭物、自覺為祭偶像之物、內心暗弱之故、則見污矣、
林前 8:8 我儕不能以食物悅天主、我食無益、不食無損、
<h2> 勸門徒勿以自由使人犯罪凡事宜體恤懦弱兄弟
</h2>
林前 8:9 第當謹慎、勿以爾之自由、使荏弱者躓蹶、
林前 8:10 彼內心暗弱者、見爾有知者、席坐於偶像之廟、不亦敢食祭偶像之物乎、
林前 8:11 是爾荏弱之兄弟、雖基督已為之死、將因爾之知而淪亡矣、
林前 8:12 爾如此得罪兄弟、傷其暗弱之內心、即得罪基督、
林前 8:13 故食物若使我兄弟躓蹶、則我永不食肉、免我使我兄弟躓蹶也、
林前 9:1 <h2><u>保羅</u>證己為使徒並述明自由之處</h2> 我非使徒乎、我非自由者乎、我非已見我主耶穌基督者乎、爾曹信主、非我之工乎、
林前 9:2 設他人不以我為使徒、爾當以我為使徒、因爾曹信主、即我為使徒之印證、
林前 9:3 有詰我者、我即以此答之、
林前 9:4 我豈無權飲食乎、
林前 9:5 我豈無權娶女弟為妻、攜之同行、如他使徒、及主之兄弟與<u>磯法</u>乎、
林前 9:6 抑我與<u>巴拿巴</u>、不得不作工乎、
<h2> 言傳教者宜賴福音得食
</h2>
林前 9:7 誰為軍士、食己之餉乎、誰樹葡萄園、不食其果乎、誰牧羊群、不食羊群之乳乎、
林前 9:8 我言此、豈如人言、律法不亦如是言乎、
林前 9:9 <u>摩西</u>律法載云、碾穀之牛、勿籠其口、
林前 9:10 天主豈為牛慮乎、抑特為我言之乎、固為我載之、蓋耕者必以望而耕、碾穀者亦必因望而碾、即得穀之望也、
林前 9:11 我儕既為爾播屬神之道、則獲爾屬身之物、豈為大事乎、
林前 9:12 他人尚操此權於爾中、況我儕乎、然我儕未用此權、寧忍一切、免阻基督之福音、
林前 9:13 爾豈不知務聖事者、由聖所得食乎、侍祭臺者、在祭臺有分乎、
林前 9:14 主亦如此命傳福音者、賴福音以養生、
<h2> 言己未用此權
</h2>
林前 9:15 然此諸權、我悉未用、且我書此、非欲爾如是以待我、我寧死、不可使我所誇者歸於虛、
林前 9:16 我傳福音、原無可誇、不得已耳、若不傳福音、自以為有禍、
林前 9:17 我若樂意為此、則必得賞、若不樂意、則其任仍託於我、
<h2> 宣傳福音並不索費
</h2>
林前 9:18 然則我之賞何歟、即我傳基督之福音、使人無所費而得、不妄用我在福音所有之權、
林前 9:19 我原自由、不為人轄、而甘為眾役、為欲得眾、
<h2> 言己為救何如人即似何如人
</h2>
林前 9:20 於<u>猶太</u>人我如<u>猶太</u>人、以得<u>猶太</u>人、於律法下者我如律法下、以得律法下者、
林前 9:21 於無律法者我如無律法、以得無律法者、實我在天主前非無律法、乃在基督之律法下、
林前 9:22 於荏弱者我如荏弱、以得荏弱者、我於眾人如眾人、為欲以多方拯救數人、
林前 9:23 我為福音行此、欲與人共得福音之益、○
<h2> 為門徒者宜盡力如人爭趨
</h2>
林前 9:24 豈不知在場爭趨者雖多、得賞者惟一、爾曹爭趨、當奮力使爾得賞、
林前 9:25 凡較力爭勝者、諸事撙節修持、彼眾 行此、欲得易壤之冠、我儕 行此、欲得不壞之冠、
林前 9:26 故我爭趨非如無定向、鬥拳非如擊虛空、
林前 9:27 我攻克我身、使之折服、恐我訓他人、而自見棄也、
林前 10:1 <h2>敬主者所遇之事古今相似</h2> 兄弟乎、我不欲爾不知、昔我列祖皆在雲下、皆徑行海中、
林前 10:2 皆在雲及海中受洗以歸<u>摩西</u>、
林前 10:3 皆食靈食、
林前 10:4 皆飲靈飲、所飲者乃自隨之之靈磐所出、此磐即基督、
林前 10:5 但彼眾多半不為天主所悅、其屍偃仆於野、
<h2> 古時所受之刑為今時鑒戒
</h2>
林前 10:6 此諸事可為我鑒、使我儕勿嗜惡、如彼所嗜焉、
林前 10:7 亦勿拜偶像、如彼中有人拜者、經載云、民坐而飲食、起而蹈舞、
林前 10:8 亦勿行淫、如彼中有人行淫、一日殞亡二萬三千人、
林前 10:9 亦勿試基督、如彼中有人試之、而為蛇所滅、
林前 10:10 亦勿怨讟、如彼中有人怨讟、而滅於滅命者、
林前 10:11 彼等遇此諸事、皆可以為鑒、且書之於經、以警我儕末世之人、
<h2> 以此勸門徒謹慎
</h2>
林前 10:12 然則自以為立者、慎勿傾也、
林前 10:13 爾所遇之試、亦為人之常事、天主可信、不忍爾受試過爾力所能當、使爾受試之時、亦為爾開出路、致爾能當之、
<h2> 宜避拜偶像之事
</h2>
林前 10:14 我所愛者、爾當避拜偶像之事、○
林前 10:15 我與智者言、爾當審我言、
林前 10:16 我儕所祝之杯、非共享基督之血乎、我儕所擘之餅、非共享基督之體乎、
林前 10:17 餅既為一、我眾乃為一身、因共分受此一餅、
林前 10:18 試觀<u>以色列</u>族、食祭物者、非有分於祭臺乎、
林前 10:19 所言何也、偶像豈足稱道乎、祭偶像之物、亦豈足稱道乎、
林前 10:20 惟異邦人所獻之祭、祭鬼魔、非祭天主、我不欲爾與鬼魔交、
<h2> 天主之筵鬼魔之筵不能兼食
</h2>
林前 10:21 爾不能飲主之杯、又飲鬼魔之杯、不能共主之席、又共鬼魔之席、
林前 10:22 我儕可激主之怒乎、我儕豈勝於主乎、○
<h2> 所行須求兄弟之益
</h2>
林前 10:23 物於我無不可、但非盡有益、
林前 10:24 勿求己益、各當求人之益、
林前 10:25 凡售於市者、食之勿問、免心有所疑、 經云、
林前 10:26 地與地所載之物皆屬主、
林前 10:27 倘有不信者宴爾、而爾欲往、凡陳於爾前者、食之勿問、免心有所疑、
林前 10:28 如有人告爾曰、此乃祭偶像之物、則勿食之、因告爾之故、亦因心疑之故、蓋地與地所載之物皆屬主、 蓋地與地所載之物皆屬主有原文抄本無此句
林前 10:29 我所言之心、非爾之心、乃彼之心、何使我之自由、為他人之心所非乎、
林前 10:30 我既謝主而食、何使人因我謝主所食之物而謗我乎、
林前 10:31 故爾曹或食或飲、無論何為、皆當為榮天主而為、
林前 10:32 勿使人躓蹶、或<u>猶太</u>人、或<u>希拉</u>人、或天主之教會、
林前 10:33 似我凡事使眾喜悅、不求己益、乃求眾人之益、使其得救、
林前 11:1 <h2><u>保羅</u>勸門徒堅守所傳</h2> 爾當效我、如我效基督然、
林前 11:2 兄弟乎、我譽爾、因爾凡事記憶我、且守我所授爾之道、
林前 11:3 我欲爾知、基督乃各人之首、男乃女之首、天主乃基督之首、
<h2> 男子祈禱不宜蒙首
</h2>
林前 11:4 凡男祈禱講道而蒙首、則辱其首、
<h2> 婦女祈禱則宜蒙首
</h2>
林前 11:5 凡女祈禱講道不蒙首、亦辱其首、蓋與薙髮無異也、
林前 11:6 女若不蒙首、則當翦髮、女若以翦髮薙髮為辱、則當蒙首、
林前 11:7 男不當蒙首、以其為天主之像與榮、惟女為男之榮、
<h2> 申明其理
</h2>
林前 11:8 蓋男非由女而有、乃女由男而有、
林前 11:9 且男非為女而造、乃女為男而造、
林前 11:10 是以女當蒙帕於首、為天使之故、
林前 11:11 然在主、男不得無女、女不得無男、
林前 11:12 蓋女由男而有、男亦賴女而有、然一切由天主而有、
林前 11:13 爾自思之、女如不蒙首而祈禱天主、宜乎、
林前 11:14 男子長髮為辱、
林前 11:15 女子長髮為榮、此天然之理、爾豈不知乎、蓋髮賜女為帕、
林前 11:16 如有人欲爭辯、當知我儕無此例、天主諸教會亦無之、○
<h2> 責門徒有輕忽主餐之過
</h2>
林前 11:17 今我以此諭爾時、 亦告爾、我不能嘉獎爾、因爾會集非致益、乃致損也、
林前 11:18 蓋我聞爾集於會中、彼此紛爭、我畧信之、
林前 11:19 爾中不免有各異議為黨之事、使爾中練達者顯著、
林前 11:20 又爾曹集於一處、非為食主之餐、
林前 11:21 因食之時、各爭先取己餐而食、於是饑者有之、醉者亦有之、
林前 11:22 爾欲飲食、豈無家乎、抑爾輕視天主之會、使貧乏者恥乎、我則何言、以此嘉獎爾乎、我不嘉獎爾、○
<h2> 述主設聖餐之事
</h2>
林前 11:23 我曾受於主所授爾者、當主耶穌被賣之夜、取餅、
林前 11:24 祝而擘之曰、爾取食之、此乃我之體、為爾擘者、爾當行此以記憶我、
林前 11:25 餐後、取杯亦然、曰、此杯乃新約、以我血而立者、爾每飲之時、當行此以記憶我、
林前 11:26 蓋爾每食此餅、飲此杯、乃表主之死、直至主臨之日、
林前 11:27 故凡不合宜而食此餅飲主之杯者、即干主之體主之血矣、
<h2> 領受主餐先當自察
</h2>
林前 11:28 人當自省、然後可食此餅、飲此杯、
林前 11:29 不合宜而飲食者、即以飲食取罪、因其不辨主之體也、
林前 11:30 是故爾中多有弱者病者、死者亦眾、
林前 11:31 我儕若自審、則不被審、
林前 11:32 然被審時、乃受主譴責、以免與世同被定罪、
林前 11:33 兄弟乎、爾聚食時、當彼此相待、
林前 11:34 若有饑者可食於家、免爾聚集以取罪、其餘之事、我來則定之、
林前 12:1 <h2>論聖神之恩賜</h2> 論及聖神恩賜、 又作論及感於聖神者我不欲兄弟不明、
林前 12:2 爾原為異邦人、昔崇事不能言之偶像、隨人所誘、此爾所知也、
林前 12:3 故我告爾、未有人感於天主之神、而言耶穌可詛、亦未有人不感於聖神、能稱耶穌為主、○
<h2> 恩賜有別本源則一
</h2>
林前 12:4 恩賜有殊、而神惟一、
林前 12:5 役事有殊、而主惟一、
林前 12:6 所行之異能有殊、而天主惟一、行諸事於眾中、
<h2> 皆為使人獲益
</h2>
林前 12:7 聖神所顯之能、賜於各人、俾眾有益、
林前 12:8 有人由此神得言有智慧之言、有人由此神得言有知識之言、
林前 12:9 有人由此神得信德、有人由此神得醫病之能、
林前 12:10 有人得行異能、有人得言未來之事、有人得辨神之真偽、有人得言方言、 方言或作神言除十四章十節方言之外下同有人得解方言、
林前 12:11 此諸事皆為此一神所行、隨己意頒與各人、○
<h2> 門徒各譬肢體之一
</h2>
林前 12:12 譬諸身乃一、而有多肢體、一身之肢體雖多、究為一身、基督亦如是、
林前 12:13 我眾無論<u>猶太</u>人、<u>希拉</u>人、為奴者、自由者、皆由一神受洗禮、以歸一身、皆飲於一神、
林前 12:14 身不止一肢體、乃多肢體、
林前 12:15 設足云、我非手、故不屬於身、豈果不屬於身乎、
林前 12:16 設耳云、我非目、故不屬於身、豈不屬於身乎、
林前 12:17 若身盡目、其何以聽、身盡耳、其何以臭、
林前 12:18 惟天主以諸肢體、各置於身、皆隨其意、
林前 12:19 若皆為一肢體、則身何在、
林前 12:20 今肢體雖多、而身則一、
林前 12:21 目不可謂手云、我不需爾、首不可謂足云、我不需爾、
<h2> 肢體雖有尊卑實互相倚助
</h2>
林前 12:22 不但如此、且身之諸肢體、所視為弱者、其用更要、
林前 12:23 身之諸肢體、我所視為賤者、我待之更尊、且我身之醜者、愈得美飾、
林前 12:24 蓋我身之美者、原不需飾、天主調和人身、更以尊榮加於不尊之肢體、
林前 12:25 使身無爭、而諸肢體互為顧念、
林前 12:26 倘一肢體受苦、諸肢體同苦、一肢體得榮、諸肢體同樂、
<h2> 門徒各守己分亦然
</h2>
林前 12:27 爾曹乃基督之身、而各為一肢體、
林前 12:28 天主立人於教會、一使徒、二先知、三教師、有行異能者、有得醫病之能者、與佐事者、治理者、言方言者、
林前 12:29 豈皆為使徒乎、皆為先知乎、皆為教師乎、
林前 12:30 皆得醫病之能乎、皆言方言乎、皆解方言乎、
林前 12:31 爾當慕恩賜之至貴者、我將示爾更妙之道矣、
林前 13:1 <h2>心若無愛恩賜徒然</h2> 我雖能言世人及天使之言、若無愛、則如鳴鉦響鈸、
林前 13:2 雖有先知之明、能探諸奧妙、得諸知識、信德俱備、能以移山、若無愛、則無益、
林前 13:3 雖傾所有以濟貧、又舍身被焚、若無愛則於我無益、
<h2> 稱道愛德
</h2>
林前 13:4 愛乃寛忍慈悲、愛不嫉妒、愛不矜誇、不驕傲、
林前 13:5 不妄為、不圖己利、不遽怒、不念惡、
林前 13:6 不喜非義、乃喜真理、
林前 13:7 凡事包容、凡事存信、凡事冀望、凡事忍耐、
林前 13:8 愛永不隕、但先知講道之能將廢、言方言之能將止、知識亦將廢、
林前 13:9 我知識未全、先知講道未全、
林前 13:10 迨全者至、不全者將廢矣、
林前 13:11 我為幼童之時、則言如幼童、念如幼童、論如幼童、既成人則棄幼童之事、
林前 13:12 今我儕由鏡中而觀、所視者未明、至彼時則互相覿面、今我所知未全、至彼時則深知、如主知我然、
<h2> 信望皆不如愛
</h2>
林前 13:13 今有信、有望、有愛、此三者皆存、其中至大者、愛也、
林前 14:1 <h2>先知講道愈於言方言</h2> 爾當求愛、且慕神之恩賜、更慕為先知講道、
林前 14:2 言方言者、非向人言、乃向天主言、蓋感於聖神言奧妙、而無人會悟、
林前 14:3 為先知講道者、乃向人言、以建德、以勸勉、以安慰、
林前 14:4 言方言者、建己之德、為先知講道者、建教會之德、
林前 14:5 我願爾曹皆言方言、更願爾為先知講道、蓋言方言者、若不解使教會建德、則為先知講道者、較彼為大、
林前 14:6 兄弟乎、我就爾、若第言方言、而不以默示、或知識、或預言、或教訓勸爾、則於爾何益哉、
<h2> 以樂器設喻
</h2>
林前 14:7 夫有聲無氣之物、如簫如琴、發音不別、焉知所吹所鼓者何也、
林前 14:8 若角不發一定之聲、誰備戰乎、
林前 14:9 爾曹亦然、若以舌出言不明、焉知所言者何歟、豈非向空而言乎、
林前 14:10 世之方言固多、其音無不有義、
林前 14:11 我若不識其音之義、則言者必以我為夷、我亦以言者為夷矣、
林前 14:12 如是、爾曹既慕神之恩賜、則多求其能建教會之德者、
林前 14:13 是以言方言者、祈禱亦當解之、 祈禱亦當解之或作當求能解之
林前 14:14 我若以方言祈禱、則我神祈禱、而我心無益、
<h2> 二者俱使人獲益
</h2>
林前 14:15 何則、我必以神祈禱、亦必以心祈禱、以神歌頌、亦必以心歌頌、
林前 14:16 如爾以神祝謝、則彼無識者、既不知爾何言、焉能於爾祝謝之時、應聲曰阿們乎、
林前 14:17 爾祝謝固善、但彼無所建德、
林前 14:18 我謝天主、我言方言、多於爾眾、
林前 14:19 但在教會中、與其以方言言萬辭、寧以心言言五語、可訓他人、
林前 14:20 兄弟、論智慧勿似孩提、論惡當似孩提、論智慧當似成人、
林前 14:21 經載云、主曰、我雖以異言異辭語斯民、彼仍不聽我、
<h2> 施用各有所宜
</h2>
林前 14:22 是則方言為證、非為信者、乃為不信者、惟先知講道、非為不信者、乃為信者、
林前 14:23 全會集於一處、如皆言方言、有無識者、或不信者入、豈不謂爾狂乎、
林前 14:24 若皆為先知講道、有不信者、或無識者入、則覺為眾所責、為眾所議、
林前 14:25 如是、其心之隱微顯露、即俯伏拜天主云、天主誠在爾中、
<h2> 種種恩賜會中宜如何用之
</h2>
林前 14:26 兄弟乎、事當若何、爾曹既集、各人或歌頌、或教訓、
林前 14:27 或言方言、或述默示、或解方言、皆當行之以建德、如有言方言者、惟二人言、多不過三人、依次而言、一人解之、
林前 14:28 若無人解則當緘默於會中、惟與己及天主言、
林前 14:29 至先知講道者、亦惟二人或三人言、其餘則辨別、
林前 14:30 若旁坐者得默示、則先言者當緘默、
林前 14:31 蓋爾曹為先知講道、皆可依次而言、致眾受訓、致眾得勸、
林前 14:32 且先知之神、服於先知、
林前 14:33 蓋天主非使人亂、乃使人和、聖徒諸會皆然、○
<h2> 婦女於會中不宜講道
</h2>
林前 14:34 爾之婦女、在會中當靜默不許言、惟宜順服、亦如律法所命、
林前 14:35 欲有所學、可在家問夫、蓋婦女言於會中、恥也、
林前 14:36 天主之道、豈由爾出乎、豈獨臨爾乎、
林前 14:37 若有人自以為先知、或自以為感於神者、當知我書此以告爾者、乃主之命也、
林前 14:38 若有不知者、則聽其不知、
林前 14:39 是以兄弟當慕為先知講道、亦勿禁言方言、
<h2> 會中諸事當按理而行
</h2>
林前 14:40 凡事當合宜、依次而行、
林前 15:1 兄弟乎、昔我所傳爾之福音、即爾所受者、爾賴以得立者、今我復以此福音告爾、 今我復以此福音告爾或作今我以此福音向爾伸言之
林前 15:2 爾若守我所傳爾者、且爾信不虛、則必以此福音得救矣、
<h2> 述說耶穌從死復活
</h2>
林前 15:3 昔我以所受者授爾、其最要者、即基督為我儕之罪而死、應經所載、
林前 15:4 且葬、至第三日復活、亦應經所載、
林前 15:5 現於<u>磯法</u>、又現於十二使徒、
林前 15:6 後現於五百餘兄弟、同時見之、其中大半猶存、亦有已逝 逝原文作寢者、
林前 15:7 後現於<u>雅各</u>、又後現於諸使徒、
林前 15:8 終則現於我、我如未及產期而生者然、
林前 15:9 我乃使徒中至微者、不堪稱為使徒、因我曾窘逐天主教會、
林前 15:10 然我今日得為何如人、乃由天主之恩也、其恩非徒然賜我、我勤勞過諸使徒、此非我所能、天主之恩助我也、
林前 15:11 無論我與彼、我儕如此傳、爾曹如此信、
<h2> 駁彼不信復活之道者
</h2>
林前 15:12 既傳基督由死復活、何爾中有人言死者不復活乎、
林前 15:13 若無死者復活、則基督未復活矣、
林前 15:14 若基督未復活、則我之傳徒然、爾之信亦徒然、
林前 15:15 若死者不復活、則天主未使基督復活、而我儕證天主曾使之復活、是我儕為天主妄證矣、
林前 15:16 死者不復活、則基督亦未復活、
林前 15:17 若基督未復活、則爾之信徒然、爾仍在罪中、
林前 15:18 且信基督而死者、亦皆滅亡、
林前 15:19 我儕信基督、若惟在今生有望、則於眾人之中、我儕最苦、
<h2> 因耶穌復活眾人亦復活
</h2>
林前 15:20 但基督誠復活、在寢者中為首起者、
林前 15:21 既由一人有死、亦由一人有由死復活、
林前 15:22 因<u>亞當</u>、人皆死、如是因基督、皆必復活、
林前 15:23 但各依其次、首基督復活、後基督降臨時、屬基督者復活、
林前 15:24 後末期至、基督既廢諸執政者、秉權者、有勢者、則以國交天主、
林前 15:25 基督必操權、待置諸敵於其足下、
林前 15:26 最後被滅之敵、死也、
林前 15:27 蓋天主使萬物服其足下、其云使萬物服之、則使萬物服之者、不在其中明矣、
林前 15:28 萬物既服之、則子亦必自服於使萬物服之者、致天主在萬物之上為萬物之主、 致天主在萬物之上為萬物之主原文作致天主為萬有於萬有○
林前 15:29 若死者不復活、則人為死者受洗禮、行此何益、彼為死者受洗禮、何故也、
林前 15:30 我儕何為恆冒險乎、
林前 15:31 我儕因主基督耶穌有所誇、我指此而誓、我每日冒死、
林前 15:32 昔我在<u>以弗所</u>、與獸鬥、若僅似常人、有何益哉、
林前 15:33 若死者不復活、莫若飲食、明日將死即已矣、勿為人所誘、與惡人交、乃敗善行、
林前 15:34 當醒悟以行義、勿犯罪、蓋有人不識天主、我言此以愧爾、○
<h2> 論死者復活其身如何
</h2>
林前 15:35 或有人問、死者如何復活、以何身而來乎、
林前 15:36 愚人哉、爾所種者、若不先死、則不能生、
林前 15:37 且爾所種者、非將來之體、所種者、或麥、或他穀、惟粒而已、
林前 15:38 天主隨己意賜之以體、賜各類之種、各得其體、
林前 15:39 身非一類、如人獸魚鳥、其身各異、
林前 15:40 有屬天之體、有屬地之體、屬天之體與屬地之體、其榮不同、
林前 15:41 日有日之榮、月有月之榮、星有星之榮、此星之榮、異於彼星之榮、
林前 15:42 死者復活、亦如是、所種者能壞、復活者不壞、
林前 15:43 所種者屬辱、復活者屬榮、所種者屬弱、復活者屬強、
林前 15:44 所種者屬血氣之體、復活者屬神之體、有屬血氣之體、亦有屬神之體、
林前 15:45 經亦如是載云、前之<u>亞當</u>為血氣之人、後之<u>亞當</u>、為賜生命之神、
林前 15:46 但屬神者不在先、屬血氣者在先、屬神者在後、
林前 15:47 首一人由地而出、乃屬地、後一人由天而出、即主也、
林前 15:48 彼屬地者如何、凡屬地者亦如何、彼屬天者如何、凡屬天者亦如何、
林前 15:49 我儕既有屬地者之狀、亦必有屬天者之狀、
<h2> 論末日在世之門徒如何變化
</h2>
林前 15:50 兄弟乎、我以此告爾、血肉之身、不能得天主國、可壞者、不能得不可壞者、○
林前 15:51 我今以奧妙示爾、我儕不盡死、而皆必變化、
林前 15:52 即於傾刻轉瞬之間、角末次吹響之時、蓋角必響、死者復活、而永不壞、且我儕皆必變化、
林前 15:53 蓋此可壞者、將衣以不壞、此可死者、將衣以不死、
林前 15:54 可壞者既衣以不壞、可死者既衣以不死、則應經所載云、已獲大勝、死已消滅矣、
林前 15:55 死之鋒鋩何在、陰府之勝何在、
林前 15:56 死之鋒鋩、罪也、罪之權勢、律法也、
林前 15:57 感謝天主、使我賴我主耶穌基督而得勝、
<h2> 勸門徒堅心守道
</h2>
林前 15:58 是以我所愛之兄弟、當堅固不搖、常務主事、蓋事主而勞、非徒然也、
林前 16:1 <h2>勸門徒捐貲濟貧</h2> 論及為聖徒捐貲之事、我前如何命<u>迦拉太</u>諸會、爾亦當如此行、
林前 16:2 每七日之首日、各當循主祐爾所獲之利、捐輸而積於家、免我來時始捐、
林前 16:3 我來時、有爾所選之人、我即以書託之、遣之攜爾之捐貲、至<u>耶路撒冷</u>、
林前 16:4 若以為我亦當往、則彼可與我同往、
林前 16:5 我意經過<u>瑪其頓</u>、經過時、必當就爾、
林前 16:6 或偕爾暫居、或過冬、後爾可送我至我所欲往之地、
林前 16:7 此時我不欲途間見爾、主若許我、我望與爾偕居幾時、
林前 16:8 今我必居於<u>以弗所</u>至五旬節、
林前 16:9 因有廣大之門、開於我前、廣有功效、然敵者亦多、○
<h2> 特薦<u>提摩太</u>
</h2>
林前 16:10 若<u>提摩太</u>至、爾曹宜慎、使彼於爾曹無所懼、彼務主之事如我然、
林前 16:11 人勿藐視之、當送之平安前行、使彼可就我、我候彼與諸兄弟偕來、
林前 16:12 至於<u>亞波羅</u>、我力勸其偕諸兄弟就爾、但此時彼不欲往、待便時必至、○
<h2> 勸勉諸言
</h2>
林前 16:13 當警醒卓立於信、為丈夫、且剛強、
林前 16:14 凡事當由愛而行、
林前 16:15 兄弟乎、爾知<u>司提反</u>家、乃在<u>亞該亞</u>首先信主者、且專心事聖徒、
林前 16:16 我勸爾服如此之人、亦服與彼同作勞者、
林前 16:17 <u>司提反</u>、<u>縛徒拿徒</u>、<u>亞該伊古</u>來此、我甚喜、因其補爾之不及、
林前 16:18 彼慰我心、亦曾慰爾心、如此之人、爾當敬重、○
<h2> 代人問安
</h2>
林前 16:19 <u>亞西亞</u>諸教會問爾安、<u>亞居拉</u>與<u>毘司基拉</u>、及在其家之教會、因主切問爾安、
林前 16:20 諸兄弟問爾安、爾當以清潔接吻、互相問安、
林前 16:21 我<u>保羅</u>親筆問爾安、
<h2> 總之宜愛主耶穌
</h2>
林前 16:22 有不愛主耶穌基督者、當被阿拿提瑪、瑪蘭阿他、 當被阿拿提瑪瑪闌阿他譯即當彼詛主必降臨之義
林前 16:23 願我主耶穌基督恩、常偕爾眾、
林前 16:24 我為基督耶穌、常愛爾眾、 原文作我之愛亦偕爾眾於基督耶穌阿們、
林後 1:1 <h2>保羅問門徒安謝天主恩</h2> 遵天主旨、為耶穌基督使徒<u>保羅</u>、與弟<u>提摩太</u>、書達在<u>哥林多</u>之天主教會、及遍<u>亞西亞</u>之諸聖徒、
林後 1:2 願爾曹由我父天主、及主耶穌基督、得恩寵平康、○
林後 1:3 祝謝天主、我主耶穌基督之父、即憐憫之父、賜諸慰藉之天主、
<h2> 門徒受苦蒙主安慰
</h2>
林後 1:4 我遭患難時、天主即慰我、使我以天主慰我之慰、慰諸遭患難之人、
林後 1:5 我既多受基督之苦難、亦賴基督多得安慰、
林後 1:6 我或受苦、乃為爾得慰得救、使爾能忍我儕同受之苦、我或得慰、亦為爾得慰得救、
林後 1:7 我為爾曹、確然有望、因知爾同受苦、亦必同受慰、○
<h2> <u>保羅</u>遭大難蒙主拯救
</h2>
林後 1:8 兄弟、我不欲爾不知、我在<u>亞西亞</u>遭難、被迫特甚、勢不可當、致絕保生命之望、
林後 1:9 自擬必死、致我不恃己、惟恃使死者復活之天主、
林後 1:10 天主曾救我脫如此之危亡、今仍救我、且望其嗣後復救我、
林後 1:11 爾曹以祈禱助我、我因多人祈禱得恩、亦有多人為我感謝、
<h2> <u>保羅</u>以真誠傳道有門徒為證
</h2>
林後 1:12 我之良心、證我處世為人、常以天主所賜之誠心實意、不恃肉體之智慧、惟恃天主之恩寵、我在爾中更如是、此乃我所誇者也、
林後 1:13 我所書之言無他、惟爾所讀所識者、我望如爾今已畧識我、至終亦必識我、迨我主耶穌基督之日、爾可以我為誇、如我以爾為誇、○
<h2> 未往<u>哥林多</u>實非無故
</h2>
林後 1:14 a
林後 1:15 我既確然知此、素欲就爾、使爾再得益、
林後 1:16 由爾處經過往<u>瑪其頓</u>、復由<u>瑪其頓</u>至爾處、得爾送我至<u>猶太</u>、
林後 1:17 我有此意、豈盡浮而不實乎、或我所定之意、豈循私欲而定、致在我有今是後非乎、
林後 1:18 天主誠信也、 我指之而誓、我向爾所言者、無今是後非、
林後 1:19 我與<u>西拉瓦努</u> 西拉瓦努即西拉及<u>提摩太</u>、在爾中所傳天主之子耶穌基督、無有今是後非、在彼惟有是而已、
林後 1:20 凡天主所許者、在彼皆是、在彼皆阿們、使我儕歸榮於天主、
林後 1:21 堅固我與爾眾以信基督、且以膏膏我者、天主也、
林後 1:22 又以印印我眾、以聖神賜我在心為質、○
林後 1:23 我不復至<u>哥林多</u>、惟因寛容爾曹、我籲天主為我心作證、
林後 1:24 我言此、非欲轄爾之信、乃助爾之樂、蓋爾以信而立焉、
林後 2:1 <h2>言己再至<u>哥林多</u>必不使教友憂</h2> 我已決意再至爾所、必復無憂、若我使爾有憂、則我所使憂者之外、誰使我樂乎、
林後 2:2 我以此書達爾、免我至之時、當使我樂者、轉使我憂、
林後 2:3 蓋我深知爾眾以我之樂為己之樂、
林後 2:4 我哀痛迫切、流淚不勝、以書達爾、非欲使爾憂、乃欲使爾知我愛爾甚也、
<h2> 受責於門徒者門徒當教之慰之
</h2>
林後 2:5 若有人使人憂、不但使我憂、亦畧使爾眾憂、我不欲深責之、
林後 2:6 斯人受責於眾已足矣、
林後 2:7 爾寧赦之、慰之、恐其因憂過甚、以至沈淪、
林後 2:8 故我勸爾向彼顯示仁愛、
林後 2:9 我因此以書達爾、欲試爾凡事順服否、
林後 2:10 爾所赦者、我亦赦之、我赦之者、乃在基督前、為爾而赦之、
林後 2:11 免<u>撒但</u>計勝我儕、蓋其詭謀、我儕無不知之矣、○
<h2> 言明離<u>特羅亞</u>往<u>瑪其頓</u>之故
</h2>
林後 2:12 昔我至<u>特羅亞</u>、傳基督之福音、主為我啟門、
林後 2:13 因不遇弟<u>提多</u>、我心不安、遂別彼處之人、往<u>瑪其頓</u>、○
<h2> 主使<u>保羅</u>傳教處處得見實效
</h2>
林後 2:14 謝天主、常使我賴基督而獲勝、且藉我隨在播揚識主之馨香、
林後 2:15 蓋我儕於天主前、為基督之馨香、於得救者、亦於沈淪者、
林後 2:16 於此為死之臭以致死、於彼為生之臭以致生、誰堪任此乎、
林後 2:17 我儕不類多人為利混天主之道、乃由誠意奉天主之命、於天主前遵基督而言也、
林後 3:1 <h2><u>保羅</u>不需薦書門徒即其薦書</h2> 我豈復自薦乎、我豈如他人需人之薦書與爾、或需爾之薦書與人乎、
林後 3:2 爾曹即我書、書於我心、為眾所知所讀者、
林後 3:3 爾明為基督之書、為我所作、非書以墨、乃書以永生天主之神、非鐫於石版、乃鐫於心之肉版、
林後 3:4 此乃我賴基督在天主前所深信者、
林後 3:5 非謂我儕恃己能由己而思何事、我之能由天主也、
林後 3:6 天主使我能為新約之役、非循儀文、乃循聖神、蓋儀文致死、聖神致生、
<h2> 以傳律法與傳福音者相較
</h2>
林後 3:7 昔<u>摩西</u>之面有榮、其榮雖暫而將廢、<u>以色列</u>人不能注目觀之、致死之儀文、鐫於石版者、其役尚有此榮、
林後 3:8 況聖神之役、其榮不更大乎、
林後 3:9 若定罪之役有榮、則稱義之役更榮、
林後 3:10 昔之所謂榮者、今緣此更大之榮、不足為榮、
林後 3:11 若將廢者有榮、則永存者更有榮、○
<h2> 傳福音愈於傳律法
</h2>
林後 3:12 我儕既有如是之望、故毅然而言、
林後 3:13 非如<u>摩西</u>以帕蒙面、使<u>以色列</u>人不得觀及將廢者之終、
林後 3:14 其心愚頑、至於今日、讀舊約時、其帕尚存未除、此帕惟賴基督可除、
林後 3:15 至於今日、彼讀<u>摩西</u>之書、有帕蒙心、
林後 3:16 迨其歸主、帕即除矣、
林後 3:17 所言之神、主也、主之神所在、人得自由、
林後 3:18 我眾面不蒙帕、如由鏡得觀主榮、亦必化為此像、由榮而愈榮、即由主之神而化也、
林後 4:1 <h2><u>保羅</u>一心傳道</h2> 我儕既蒙主恩、而受此職、故心不怯、
林後 4:2 棄隱慝可恥之事、不行詭詐、不混天主之道、惟表彰真理、使人之心、在天主前、以我為是、
林後 4:3 若我之福音不明、惟為沈淪者不明、
林後 4:4 此世之主 此世之主即魔迷惑此等不信者之心、基督榮耀福音之光不照之、基督乃天主之像、
林後 4:5 我所宣者非己、乃主基督耶穌也、我因耶穌為爾僕、
林後 4:6 昔天主命光由暗而照、今照於我心、以光照人、使其知天主之榮、即在基督面所顯者也、
<h2> 雖多受患難猶不灰心
</h2>
林後 4:7 但我有此寶藏於土器、使人知此莫大之能、非由我、乃由天主也、
林後 4:8 我諸事 諸事或作隨在遇患難而不窮迫、遇顛沛而不失望、
林後 4:9 遇窘逐而不見棄、被傾仆而不致亡、
林後 4:10 我身常冒死如主耶穌、 原文作我身常負主耶穌之死使耶穌之生亦顯在我身、
林後 4:11 我生常為耶穌冒死、使耶穌之生、顯於我將死之身、
林後 4:12 是則死之力顯於我、生之力顯於爾、
林後 4:13 經載云、我因信故言、我既有此信心、亦因信而言、
林後 4:14 蓋知使耶穌復活之天主、亦藉 藉或作偕耶穌使我復活、且使我與爾同立、
林後 4:15 萬事皆為爾曹、使眾因受多恩、亦多感謝、歸榮於天主、
<h2> 因而教會獲益<u>保羅</u>得享永榮
</h2>
林後 4:16 故我不怯、外體雖壞、內心日新、
林後 4:17 今我所受暫而且微之苦、為我備至大無比之永榮、
林後 4:18 我所務者、非可見之事、乃不可見之事、蓋可見者暫、不可見者永也、
林後 5:1 <h2><u>保羅</u>所望在天永遠之居所</h2> 我知此我屬地之幕屋既壞、則有天主所造、非人手所造之屋、永遠在天、
林後 5:2 我處此而歎息、甚慕得我由天之屋、若衣之被身、
林後 5:3 既得此衣、則不致於裸、
林後 5:4 我在此幕、勞而歎息、非欲離之、若脫衣然、乃欲得彼屋、若衣衣然、致死見滅於永生、
林後 5:5 成全我以得此福者、即天主、又以聖神賜我為質、
<h2> 為此奮力欲得主永悅
</h2>
林後 5:6 故我心毅然、且知己居於身、則離於主、
林後 5:7 我非憑目睹、惟憑信而行、
林後 5:8 是以心安、願離身而與主偕、
林後 5:9 因此、無論居於身、離於身、惟務得主悅納、
林後 5:10 蓋我眾皆必立於基督臺前、使各人循己身所為、或善或惡而受報、
林後 5:11 我既知主可畏、則勸勉人、惟我顯明於主前、亦望顯明於爾心、
林後 5:12 我非復自薦與爾、惟使爾因我有可誇、可答彼憑外貌不憑內心而誇者、
林後 5:13 我若狂、乃為天主、我若拘謹、乃為爾曹、
<h2> 凡事以愛耶穌為本
</h2>
林後 5:14 基督之愛勉勵我、因我思一人既代眾死、則眾皆死、
林後 5:15 彼代眾死、則生者勿為己而生、必為代其死而復生者生也、
<h2> 信耶穌者乃新人
</h2>
林後 5:16 故此後我不以外貌認人、雖曾以外貌認基督、今後不復如此認之、
林後 5:17 是故人在基督、則為新造之人、舊事已逝、一切更新、
<h2> 傳教者代耶穌勸人與天主復和
</h2>
林後 5:18 萬事皆由天主而有、藉耶穌基督使我儕與己復和、且以勸人與天主復和之職授我、
林後 5:19 蓋天主在基督內、使世與己復和、不以其罪愆歸之、且以復和之道託我儕、
林後 5:20 是以我為基督之使、如天主藉我而勸爾、我代基督、求爾與天主復和、
林後 5:21 天主使彼無罪者、為我儕成為罪、使我儕因彼成為天主之義、 或作天主使彼無罪者為我儕視為有罪致我儕賴彼而得天主之義
林後 6:1 <h2>聽道者宜乘機得恩</h2> 我儕同勞之人、勸爾不可徒受天主之恩、 經載云、
林後 6:2 主曰、於可納之時、我已聽爾、於拯救之日、我已祐爾、今乃可納之時、今乃拯救之日矣、
<h2> <u>保羅</u>傳教諸事忠心多受艱窘
</h2>
林後 6:3 我儕凡事不使人躓礙、恐我之職受謗、
林後 6:4 乃諸事自表為天主之僕、即多忍、患難、窮乏、
林後 6:5 困苦、撲責、監獄、擾亂、勤勞、乏睡、乏食、
林後 6:6 廉潔、智慧、寛忍、仁慈、聖神之感、無偽之愛、
林後 6:7 真理之道、天主之能、仁義之器械在左在右、
林後 6:8 或榮或辱、或惡名、或美名、似誘人而誠實、
林後 6:9 似不為人知而眾知、似死而猶生、似受責而不致死、
林後 6:10 似憂而常樂、似貧而使多人富、似無所有而無所不有、○
<h2> 勸門徒暢發愛心
</h2>
林後 6:11 <u>哥林多</u>人乎、我向爾口啟心廣、
林後 6:12 非我狹己心以待爾、乃爾心自狹、
林後 6:13 我與爾言、如與己子言然、爾亦當廣爾心以報我、
<h2> 勿與惡相交惟當自潔
</h2>
林後 6:14 勿與不信者耦、蓋義與不義、何侶之有、光與暗、何交之有、
林後 6:15 基督與<u>彼列亞勒</u>、 彼列亞勒譯即惡者之義何契之有、信者與不信者、何與之有、
林後 6:16 天主之殿與偶像、何同之有、爾乃永生天主之殿、如 經載云、天主曰、我將居於彼中、行於彼間、我將為彼之天主、彼為我之民、 又載云、
林後 6:17 主曰、爾當出於其中、而自區別、勿蒙污穢、我則納爾、
林後 6:18 又載云、全能之主曰、我將為爾父、爾為我子女、
林後 7:1 <h2>勸門徒潔己當以愛酬愛</h2> 至愛者乎、我儕既得如此之應許、則當自潔、除身心之諸污、畏天主以成聖、○
林後 7:2 爾當接我、我未嘗屈人、未嘗損人、未嘗取人之財、
林後 7:3 我言此、非欲罪爾、蓋我已言爾常在我心、願同死同生、
林後 7:4 我毅然與爾言、我為爾多有可誇、我於諸患難中、充於安慰、滿於喜樂、
<h2> 門徒聽勸順服<u>保羅</u>甚喜
</h2>
林後 7:5 我昔至<u>瑪其頓</u>、身不得安、多遇困苦、外有爭戰、內有恐懼、
林後 7:6 惟天主慰卑微之人、以<u>提多</u>之來慰我、
林後 7:7 不但以彼來 慰我、亦以彼在爾中所受之慰 慰我、彼以爾之戀慕、憂傷、及向我之熱心告我、使我欣喜不勝、
林後 7:8 昔我以書達爾、因知此書致爾憂、雖使爾暫憂、我初悔之、今則不悔矣、
<h2> 表明遵主悔罪情景如何
</h2>
林後 7:9 今我喜、非因爾憂、乃因爾憂而生悔、蓋爾憂遵天主之旨而憂、則不致因我而有損、
林後 7:10 遵天主旨而憂、生悔改無有後悔者、以致得救、若從世俗而憂、則致死矣、
林後 7:11 試觀爾遵天主之旨而憂、生何等之殷勤、自訴、忿懥、恐懼、思慕、熱心、譴責、以此一切、自表於此事為潔、
林後 7:12 昔我以書達爾、非為彼虧負人者、亦非為彼受人虧負者、乃欲在天主前、以我顧爾之熱心、明示於爾、
<h2> 門徒厚待<u>提多</u>為<u>保羅</u>所悅
</h2>
林後 7:13 故我因爾之慰得慰、且<u>提多</u>喜悅、因爾眾舒暢其心、我喜遂益加矣、
林後 7:14 我曾於<u>提多</u>前為爾而誇、今無愧矣、我素告爾之言皆真、於<u>提多</u>前所誇者亦真、
林後 7:15 <u>提多</u>念爾眾順服、恐懼戰慄以接己、不勝愛爾、
林後 7:16 今我凡事為爾心安、則喜、
林後 8:1 <h2>勸門徒效<u>瑪其頓</u>人捐貲</h2> 兄弟乎、我以天主所賜<u>瑪其頓</u>諸教會之恩、告爾知之、
林後 8:2 彼在患難多試之間、仍然多樂、在極貧之中、亦彰其施濟之厚、
林後 8:3 我證其樂捐量力且過其力焉、
林後 8:4 彼殷勤求我與之共事、納其所捐之貲、以濟聖徒、
林後 8:5 我望彼行此、不但如我所望、且始已獻己於主、又竭力事我、遵天主之旨、
林後 8:6 故我勸<u>提多</u>既於爾中首勸施惠捐貲、亦當畢此事、
<h2> 門徒得恩既富施舍宜多
</h2>
林後 8:7 爾既豐於諸事、即於信、於言、於知識、於諸殷勤、於愛我、亦當豐於施舍、
林後 8:8 我言此、非命爾、乃因他人之殷勤、欲試爾仁愛之實、
<h2> 勉其學耶穌舍富為貧
</h2>
林後 8:9 爾曹知我主耶穌基督之恩、彼原富、為爾成貧、使爾因其貧而為富、
林後 8:10 論此事、我以己意告爾、為爾有益、去年爾始捐貲、不但行之、亦樂意行之、
林後 8:11 今當成此事、既樂意行之、則能依爾所有以成之、
林後 8:12 人有樂行之心、則見納循其所有、非循其所無、
<h2> 門徒彼此相濟則可均平
</h2>
林後 8:13 我勸捐、非欲彼安而爾苦、乃欲均平、今以爾之有餘、補彼之不足、
林後 8:14 後則彼以其有餘、補爾之不足、此即均平矣、
林後 8:15 如經載云、多收者無餘、少收者無缺、○
<h2> 薦<u>提多</u>與教會亦遣人同往共理捐貲
</h2>
林後 8:16 我謝天主、因感<u>提多</u>之心、使其為爾曹如是殷勤、
林後 8:17 彼受我勸、甚殷勤樂意就爾、
林後 8:18 我亦遣一弟與<u>提多</u>偕往、彼因福音、為諸教會所稱譽者、
林後 8:19 不但此也、亦為諸教會所選、與我同行、送我所集之捐貲、歸榮於主、亦表爾樂捐之心、
林後 8:20 免人因我所集多金謗我、
林後 8:21 我儕務善、不但在主前、在人前亦若是、
林後 8:22 又遣一弟同往、我於諸事、屢試之而知其殷勤、今彼甚信爾、故殷勤更切、
林後 8:23 論<u>提多</u>、乃我之伴侶、為爾而同勞、論兩弟、乃諸教會之使、顯彰基督之榮者、
林後 8:24 故爾曹在彼及諸教會前、當表明爾之愛、與我為爾所誇者、
林後 9:1 <h2>言遣人襄辦捐貲之故</h2> 論及周濟聖徒之事、我無庸書以囑爾、
林後 9:2 蓋我知爾樂捐之心、曾為爾誇於<u>瑪其頓</u>人前、言<u>亞該亞</u>人、自去年已有備矢、且爾之熱心、鼓舞多人、
林後 9:3 我遣兄弟、欲使爾有備、如我所言、免我於此事為爾所誇者歸於空虛、
林後 9:4 又恐<u>瑪其頓</u>人與我同來、見爾未備、則使我因信爾而誇者有愧、爾愧更無庸言、
林後 9:5 故我以為當請彼數兄弟、先至爾處、將前所許之捐貲、預備以待、致明爾所備者、乃爾樂捐、非出勉強、
<h2> 設喻勸門徒樂施
</h2>
林後 9:6 蓋少種者少穫、多種者多穫、
林後 9:7 各當隨心所願、勿憂勿強、蓋樂施者天主所愛也、
林後 9:8 天主能以諸恩廣施於爾、使爾凡事恆足、可多行諸善、
林後 9:9 如經載云、彼散財濟貧、其義永存、
<h2> 捐多蒙恩必多
</h2>
林後 9:10 天主賜種於播者、賜糧於食者、願其賜爾多種以播、增爾行義之果、
林後 9:11 賜爾凡事富足、得以博施、我集而散之、使受之者謝天主、
<h2> 令人感謝天主
</h2>
林後 9:12 蓋此施濟之事、不但補聖徒之不足、亦使多人感謝天主、
林後 9:13 彼由此施濟之事得證據、知爾誠服基督之福音、又博施於彼及眾人、而歸榮於天主、
林後 9:14 且彼因天主賜爾厚恩、即深慕爾、為爾祈禱、
林後 9:15 感謝天主、因其恩賜之多、非言所能盡也、
林後 10:1 <h2><u>保羅</u>雖謙卑賴主亦有勇敢</h2> 我<u>保羅</u>與爾覿面時為謙卑、與爾相離時為勇敢、我因基督之溫柔寛裕勸爾、
林後 10:2 且求爾勿使我就爾之時、亦有勇敢、蓋有人謂我乃按血氣而行者、我亦思必勇敢自信、毅然以待之、
林後 10:3 即我儕按血氣而行、不按血氣而戰、
林後 10:4 蓋我儕之戰具、非屬血氣、乃賴天主、有力能破諸堅壘、
林後 10:5 凡諸計謀、諸傲慢、自高而逆天主道者、悉敗之、且以人之心志奪回、 或作且擄人之心志使服基督、
林後 10:6 爾曹既盡服、我已設備、將責諸違逆之人、○
<h2> 偽徒藐視<u>保羅</u> <u>保羅</u>駁之
</h2>
林後 10:7 爾曹獨觀外貌乎、如有自視為屬基督者、則當復思、若彼屬基督、我亦屬基督、
林後 10:8 主賜我之權、以建爾、非以敗爾、我即因此多誇、亦無愧也、
林後 10:9 我言此、免爾曹以為我寄書驚爾、
林後 10:10 有人言、我書嚴厲、及至晤會時、身弱言陋、
林後 10:11 然彼當思、暌違之時、書言如何、則晤會之日、所行亦必若是、
林後 10:12 有自譽者、我儕不敢與之相同、與之相較、彼以己度己、以己較己、乃不智也、
林後 10:13 我儕自誇、不過其量、乃循天主為我儕限定之分為量、即 以福音及於爾之量、
林後 10:14 我儕已及於爾、已至爾處、傳基督之福音、則不可謂我儕過分逾量、
<h2> 偽徒以他人之功自居
</h2>
林後 10:15 我儕不以他人之功逾量自誇、惟望爾信增益、使我儕循所限定之分、於爾中更為尊大、
林後 10:16 又傳福音在爾處以外、不在他人限定之地、以已成之事自誇、
林後 10:17 經載云、誇者當以主而誇、
林後 10:18 蓋非自譽者見納、乃主所譽者見納也、
林後 11:1 <h2><u>保羅</u>不得已而自誇</h2> 願爾少容我狂、實爾原容我、
林後 11:2 我事天主以熱心、亦為爾如此熱心、蓋我已為一夫聘爾、將爾如貞潔童女、獻於基督、
林後 11:3 昔蛇以狡詐、誘惑<u>夏娃</u>、我懼爾心偏邪、失去信基督之誠、亦復如是、
林後 11:4 設有人來、別傳一耶穌、我所未傳者、或爾別受一神、爾昔所未受者、或別承一福音、爾昔所未承者、爾則容之、
<h2> 言己不在至大使徒之下
</h2>
林後 11:5 我自思、凡事不亞於至大之使徒、
林後 11:6 我雖拙於言語、不拙於知識、我凡事顯明於爾中、
林後 11:7 我傳天主之福音於爾、而不費爾貲、自居卑微、使爾高舉、此為罪乎、
<h2> 言己傳教不索費用
</h2>
林後 11:8 我使他會費貲、取值於彼、以為爾役、
林後 11:9 我在爾中、而用不足、未累一人、蓋自<u>瑪其頓</u>來之兄弟、補我之所缺、我凡事自守、免致累爾、後仍將自守、
林後 11:10 基督之誠在我心、我指之以誓、在<u>亞該亞</u>全地、必無人能阻我如此自誇、
林後 11:11 此何故也、因我不愛爾乎、天主知之、
林後 11:12 我今所行者、後亦必行之、以絕機於彼尋機之人、即欲 即欲或作使其在自誇之事、與我無異者、
林後 11:13 彼乃偽使徒、行事詭詐、貌為基督之使徒、
林後 11:14 此亦不足為奇、蓋<u>撒但</u>亦貌為光明之天使、
林後 11:15 彼之役、貌為義之役、亦不甚奇、終必受報、依其所行之事、○
<h2> 表明己為使徒之證據以壓倒偽使徒
</h2>
林後 11:16 我復言、人勿視我為狂、若視我為狂、亦當納我如納狂者、使我畧可自誇、
林後 11:17 今我所言、非按主命而言、乃似狂者、大膽自誇、
林後 11:18 有多人以外貌自誇、則我亦自誇、
林後 11:19 爾既為智者、則甘心容彼狂者、
林後 11:20 若有人役爾、吞爾、刧爾、自驕而慢爾、批爾頰、爾則容之、
林後 11:21 且我辱己而言、似我為懦弱者、然彼有所敢誇、我亦敢誇、我此言似狂矣、
林後 11:22 彼<u>希伯來</u>人乎、我亦是也、彼<u>以色列</u>人乎、我亦是也、彼<u>亞伯拉罕</u>之裔乎、我亦是也、
<h2> <u>保羅</u>以諸般患難為榮
</h2>
林後 11:23 彼基督之役乎、我更是也、我言此似狂、我較彼逾勞、逾受笞責、屢次繫獄、屢次瀕死、
林後 11:24 五次被鞭於<u>猶太</u>人、每次四十減一、
林後 11:25 三次受杖、一次石擊、三次舟壞、一晝一夜在深海中、
林後 11:26 常行遠路、曾遭江河之危、盜賊之危、同族之危、異邦人之危、邑中之危、曠野海中之危、偽兄弟之危、
林後 11:27 受勞受苦、屢不寢、又饑又渴、常禁食、受寒及裸、
林後 11:28 此外尚有日積我心之事、即為諸教會所慮者也、
林後 11:29 誰弱而我不與之同弱乎、誰躓蹶而我心不如焚乎、
林後 11:30 若我當誇、必誇我之弱、
林後 11:31 我主耶穌基督之父、永可頌之天主、知我不誑言、
林後 11:32 在<u>大瑪色</u>、<u>亞利他</u>王之邑宰、守<u>大瑪色</u>城、欲執我、
林後 11:33 但我從牖中、以筐自城墻而縋、得脫其手、
林後 12:1 <h2><u>保羅</u>雖多得默示然不以此自誇</h2> 我自誇固於我無益、惟言主之顯現默示、
林後 12:2 我識一信基督者、十四年前、被攝至三層天、或身偕在、我不知、或身不偕在、我亦不知、惟天主知之、
林後 12:3 我知其人被攝至巴拉底瑣、 巴拉底瑣或譯天堂或譯樂園或身偕在、我不知、或身不偕在、我亦不知、惟天主知之、
林後 12:4 彼聞隱秘之言、人所不可道者、
林後 12:5 我為若此之人而誇、不為己而誇、惟誇我之弱、
林後 12:6 若欲自誇、亦不為狂、蓋我言乃真、但我自禁不言、恐有人以為我逾於所見於我、所聞於我者、
林後 12:7 既得默示甚多、恐我自高、故加刺於我身、即<u>撒但</u>之使擊我、免我自高、
林後 12:8 我為此三次求主、使此離我、
<h2> 所誇者無非懦弱苦難之事
</h2>
林後 12:9 主謂我曰、我賜爾之恩足矣、蓋我之能、益顯於 人之弱、故我欣然、寧誇我之弱、使基督之能庇我、
林後 12:10 是以我為基督、以荏弱、凌辱、患難、窘逐、困苦為樂、蓋我弱時反強矣、
<h2> <u>保羅</u>自誇乃門徒強逼
</h2>
林後 12:11 我自誇而為狂、乃爾使我不得已、蓋爾原當稱譽我、我雖如無有、凡事不亞於至大之使徒、
林後 12:12 我為使徒之證、已以多忍耐、異跡、奇事、大能行於爾中、
林後 12:13 爾何事不及他教會乎、惟我不累爾、此不公之處、請爾恕我、
<h2> 言欲再往<u>哥林多</u>見門徒
</h2>
林後 12:14 今我第三次欲就爾、仍必不累爾、因我所求者、爾也、非爾所有也、子不為父積財、乃父為子積財焉、
林後 12:15 雖我愈愛爾、愈不見爾愛我、我仍為爾靈魂、甘於費財盡己、
林後 12:16 或有人云、我雖不累爾、乃為狡詐之人、以計取爾、
林後 12:17 然我遣人就爾、曾藉誰取爾財乎、
林後 12:18 我請<u>提多</u> 就爾、又求一弟偕之、<u>提多</u>曾得爾財乎、我眾非同一心乎、非同一跡而行乎、○
<h2> 惟恐來時見有犯罪者因而生憂
</h2>
林後 12:19 爾猶思我向爾曹自訴乎、 非也、我賴基督在天主前而言、至愛者乎、凡我所行者、乃為建爾德、
林後 12:20 我恐來時、見爾不如我所望者、爾見我亦不如爾所望者、又恐爾中有分爭、媢嫉、忿怒、結黨、毀謗、隱刺、狂傲、混亂、
林後 12:21 又恐我復來時、我天主使我於爾中慚愧、且見多人已犯罪、而未悔其所行之污穢、姦淫、邪侈、我則甚憂、
林後 13:1 <h2>警戒犯罪之門徒</h2> 此第三次、我將就爾、 經云、憑二三人之口為證、言乃有定、
林後 13:2 我第二次與爾覿面時、已預言之、今與爾相離、復預言之、以書告彼曾犯罪者、及其餘之人云、我若復來、必不寛容、
林後 13:3 因爾曹求基督託我而言之據、基督在爾中、非弱也、有能也、
林後 13:4 彼雖由弱而被釘十字架、然今由天主之能而仍生、我儕信基督亦弱、惟由天主向爾所顯之能、亦與彼同生、
<h2> 勸門徒自試
</h2>
林後 13:5 爾當自省信主否、亦當自試、抑爾不自知、爾若非見棄者、則耶穌基督必在爾中乎、
林後 13:6 我望爾知我非見棄者、
<h2> 勸其悔改
</h2>
林後 13:7 我求天主、使爾不行惡、非欲顯我見納、惟欲爾行善、雖有人視我如見棄者、亦可、
林後 13:8 蓋我儕不能逆真理、乃助真理、
林後 13:9 我弱而爾強、我則喜、我所願者、爾之全備也、
林後 13:10 今我與爾相離、故以此書達爾、使我與爾覿面時、不用嚴法、循主所賜我之權、此權主賜我、乃為建德、非為敗壞也、
<h2> 以問安求恩總結書信
</h2>
林後 13:11 兄弟乎、我更進一言、爾當喜樂、當為全備之人、且受慰、且同心、且和睦、則賜仁愛平康之天主、必偕爾曹、
林後 13:12 當以清潔接吻、互相問安、
林後 13:13 諸聖徒皆問爾安、
林後 13:14 願主耶穌基督之恩、天主之愛、聖神之感、常偕爾眾、阿們、
加 1:1 <h2>保羅問門徒安謝天主恩</h2> 我<u>保羅</u>為使徒、非人所遣、亦非人所立、乃耶穌基督及由死復活之之父天主所立者、
加 1:2 我與偕我之諸兄弟、書達<u>迦拉太</u>諸教會、
加 1:3 願爾由父天主、及我主耶穌基督、得恩寵平康、
加 1:4 耶穌遵我父天主之旨、為我眾之罪、舍己拯我儕、脫此惡世、
加 1:5 願榮光歸之、至於世世、阿們、○
<h2> 責<u>迦拉太</u>人速離正道
</h2>
加 1:6 昔以基督恩召爾者、爾離之如是之速、而別從一福音、是我所奇異、
加 1:7 此不足為福音也、但有人擾爾、欲傾覆基督之福音、
加 1:8 或我儕、或天使、傳福音於爾、異於我所傳爾者、則當被阿拿提瑪、 當被阿拿提瑪譯即當被詛之義
<h2> 詛偽傳福音者
</h2>
加 1:9 我已言之、今復言之、若有人傳福音於爾、異於爾所受者、則當被阿拿提瑪、
加 1:10 我今求為人所許乎、或求為天主所許乎、抑求悅於人乎、我若求悅人、則不為天主之僕矣、○
<h2> <u>保羅</u>得福音非由人乃由天主
</h2>
加 1:11 兄弟乎、我告爾、我素所傳之福音、非循人之意、
加 1:12 蓋未受之於人、亦未學之、乃耶穌基督默示我者也、
<h2> 始初為人如何
</h2>
加 1:13 爾已聞我昔在<u>猶太</u>人教所行之事、即極力窘逐天主教會而殘害之、
加 1:14 且我在<u>猶太</u>人教、較本族同伴多人、更有長進、為列祖之遺傳、益加熱心、
<h2> 其後如何傳道
</h2>
加 1:15 然自我母胎選我、以恩召我之天主、
加 1:16 既悅以其子顯示於我、使我傳之於異邦人中、我遂不與世人 世人原文作血肉謀、
加 1:17 亦不上<u>耶路撒冷</u>、見先我為使徒者、乃往<u>亞拉伯</u>、後返<u>大瑪色</u>、
加 1:18 越三年、始上<u>耶路撒冷</u>、見<u>磯法</u>、與之同居十五日、
加 1:19 亦見主之兄<u>雅各</u>、其餘使徒、我皆未見、
加 1:20 我所書者、在天主前、我不言誑、
加 1:21 厥後我往<u>敘利亞</u>、<u>基利嘉</u>地、
加 1:22 惟<u>猶太</u>信基督諸教會、尚未識我面、
加 1:23 第聞素窘逐之者、 窘逐之者原文作窘逐我儕者今傳昔所殘害之道、
加 1:24 遂為我歸榮於天主、
加 2:1 <h2>述再往<u>耶路撒冷</u>之故</h2> 十四年後、我與<u>巴拿巴</u>復上<u>耶路撒冷</u>、亦同攜<u>提多</u>、
加 2:2 我遵默示而上、以我在異邦所傳之福音告彼、惟私語其中有名之人、免我前所行、與後所將行者、歸於徒勞、
<h2> 不容<u>猶太</u>人強<u>提多</u>受割禮
</h2>
加 2:3 偕我之<u>提多</u>、雖<u>希拉</u>人、亦無有強之受割禮、
加 2:4 此因彼私入教會之偽兄弟、私來窺我儕信耶穌基督而得之自由、欲使我為奴、
加 2:5 我未嘗一時服之、為使福音之真、恆存於爾中、
加 2:6 至於有名者、不論何人、皆與我無與、天主不以貌取人、彼有名者、於我無所增益、
加 2:7 反見主託我傳福音與未受割禮者、如託<u>彼得</u>傳福音與已受割禮者、
加 2:8 蓋主感<u>彼得</u>為使徒、以教受割禮者、亦感我為使徒、以教異邦人、
加 2:9 <u>雅各</u> <u>磯法</u> <u>約翰</u>、人所視為教之柱者、既知主賜我此恩、則施右手、交我及<u>巴拿巴</u>、使我與<u>巴拿巴</u>往教異邦人、而彼往教受割禮者、
加 2:10 惟欲我二人念貧者、我亦殷勤為此矣、○
<h2> 在<u>安提約</u>面斥<u>彼得</u>
</h2>
加 2:11 後<u>磯法</u>至<u>安提約</u>、有可責之處、我面詰之、
加 2:12 蓋<u>雅各</u>所遣之人未至、<u>磯法</u>與異邦人同食、及至、<u>磯法</u>畏受割禮者、則退而避之、
加 2:13 其餘<u>猶太</u>人、皆同為偽、即<u>巴拿巴</u>亦被誘而為偽、
加 2:14 我見其行不正、不遵福音之真、乃於眾前謂<u>磯法</u>曰、爾<u>猶太</u>人也、既行如異邦人、非如<u>猶太</u>人、何又強異邦人、行如<u>猶太</u>人乎、
<h2> 言人稱義非因行律法只因信耶穌
</h2>
加 2:15 我儕本<u>猶太</u>人、非異邦罪人、
加 2:16 既知人得稱義非由行律法、乃由信耶穌基督、故我儕亦信耶穌基督、欲由信基督稱義、不由行律法、蓋無人由行律法得稱義也、
<h2> 得稱為義者惟學耶穌不再犯罪
</h2>
加 2:17 我儕賴基督求得稱義、若仍 因犯律法視為罪人、則基督豈非助人犯罪乎、非也、
加 2:18 我素所毀者、若復建之、則視己為罪人、
加 2:19 我由律法、而為律法已死、使我可為天主而生、
加 2:20 我與基督同釘於十字架、而我仍生、非我生、乃基督在我內而生、且今我在身而生、乃以信天主子而生、彼曾愛我、為我舍己者也、
加 2:21 我不棄天主恩、若由律法可得稱義、則基督之死徒然矣、
加 3:1 <h2>責<u>迦拉太</u>人棄信恃法</h2> 無知哉<u>迦拉太</u>人乎、耶穌基督已明示於爾、如釘十字架在爾目前、今爾不從真理、 有原文抄本缺不從真理句是誰所惑乎、
加 3:2 我但問爾、爾受聖神、乃由行律法乎、抑由聽信福音乎、
加 3:3 爾始以聖神、今欲終以儀文、爾竟如此無知乎、
加 3:4 爾徒受如此之多苦乎、豈果徒然乎、
加 3:5 賜爾以聖神、且行異能於爾中者、由行律法乎、由聽信福音乎、
<h2> <u>亞伯拉罕</u>因信得稱為義
</h2>
加 3:6 即如<u>亞伯拉罕</u>信天主、其信遂視為其義、
加 3:7 爾曹可知凡信主者、乃<u>亞伯拉罕</u>之裔也、
加 3:8 按經所載、天主預知後將使異邦人、由信稱義、故預傳福音於<u>亞伯拉罕</u>曰、萬族將藉爾受福、
<h2> 信者亦得<u>亞伯拉罕</u>所得之福
</h2>
加 3:9 如是、信主者與信主之<u>亞伯拉罕</u>同受福矣、
<h2> 恃律法者服詛
</h2>
加 3:10 凡恃行律法之功者、皆服詛、蓋經載云、凡不恆遵律法書所載而盡行之者、服詛也、
加 3:11 無人恃律法、在天主前得稱義明矣、蓋 經云、義人由信得生、
加 3:12 律法不本乎信、 惟云、若行此、則因之得生、
加 3:13 基督已贖我脫律法之詛、以其為我而服詛、蓋 經云、凡懸於木者服詛也、
加 3:14 使<u>亞伯拉罕</u>之福、因基督耶穌、臨及異邦人、致我儕由信而受所許之聖神、
<h2> 恩道在律法之先
</h2>
加 3:15 兄弟乎、我且按人之恆情言之、人之約書既定、則莫能廢之增之、
加 3:16 天主應許<u>亞伯拉罕</u>及其裔、不云爾之眾裔、而指多人、乃云爾裔、而指一人、即基督也、
加 3:17 我言昔天主為基督 有原文抄本無為基督句所預定之約、四百三十年後之律法不能廢之、使所許者歸於虛、
加 3:18 若嗣業由律法、則非由應許、然天主乃以應許恩賜<u>亞伯拉罕</u>、
<h2> 律法為罪愆而設
</h2>
加 3:19 然則律法何益、曰、為罪愆而設、待受應許之裔至焉、且律法傳授、藉天使、託中保之手、
加 3:20 中保非為一、而天主乃一也、○
加 3:21 然則律法與天主之許相反乎、非也、若賜以能致生之律法、則人必由律法可得稱義、
加 3:22 但按經、萬人皆在罪中、使所許之福、由信耶穌基督、可賜於諸信者、
加 3:23 信之道尚未顯著、我眾為律法所守、而被拘以俟信之道顯著、
加 3:24 如是、律法為我啟蒙之師、引我就基督、使由信稱義、
<h2> 信耶穌者不在律法之下
</h2>
加 3:25 信之道既顯著、我儕不復在蒙師之下、
加 3:26 蓋爾曹由信基督耶穌、皆為天主之子、
加 3:27 因凡受洗禮以歸基督者、皆衣基督也、
加 3:28 無分<u>猶太</u>人與<u>希拉</u>人、自主者與為奴者、男與女、蓋爾在基督耶穌、皆一也、
加 3:29 爾若屬基督、則為<u>亞伯拉罕</u>之裔、且循所許而為嗣子矣、
加 4:1 <h2>基督未至我儕為律法所束</h2> 我言嗣子、雖為全業之主、尚未成人、無異於僕、
加 4:2 乃服師保及家宰、待父所預定之期至焉、
加 4:3 我儕亦然、當未成人時、被此世賤質 賤質或作虛文束縛、
<h2> 基督既至則贖我儕於律法之中不再為律法所束而為奴
</h2>
加 4:4 期日既滿、天主遣其子由女而生、服於律法下、
加 4:5 以贖律法下之人、使我眾得為子、
加 4:6 爾既得為子、天主則遣其子之神於爾心、呼阿巴、父也、
加 4:7 如此、爾不復為奴、乃為子、既為子、則賴基督而為天主嗣子、○
加 4:8 昔爾不識天主、所事之神、本非天主、
加 4:9 今爾識天主、更為天主所識、奈何復向柔弱卑狹之賤質、欲再為其所束而為奴乎、
加 4:10 爾仍守日與月、節與年、
加 4:11 我為爾懼、恐我為爾徒勞矣、○
<h2> 門徒昔時切愛<u>保羅</u> <u>保羅</u>以此激勵之
</h2>
加 4:12 兄弟、我求爾當如我、蓋我亦如爾、爾未有所虧我、
加 4:13 爾知昔我身弱、傳福音與爾、
加 4:14 我身艱苦、爾未藐視、未厭棄、乃接我如天主使者、如基督耶穌、
加 4:15 爾當時之福安在、我證爾、當時爾若能為、即抉目予我、亦必為之、
加 4:16 我以真理告爾、乃成爾之仇乎、
加 4:17 彼眾為爾熱心、實非善意、蓋欲離間爾、使爾為彼熱心、
加 4:18 為善而常熱心、善也、即我不在爾中、亦當如是、
加 4:19 小子乎、我復為爾劬勞、待基督狀成於爾心、
加 4:20 我今願偕爾、而更易我言、我為爾心疑不決、○
<h2> 以<u>夏甲</u> <u>撒拉</u>並伊等後裔為喻
</h2>
加 4:21 爾欲服律法下者、且告我、爾不聽律法乎、
加 4:22 蓋 律法書載云、<u>亞伯拉罕</u>有二子、一由婢生、一由自主之婦生、
加 4:23 其由婢生者、循血氣而生、其由自主之婦生者、因應許而生、
加 4:24 斯可為譬、二婦譬二約、一約自<u>西乃</u>山而傳、使人為奴、即<u>夏甲</u>、
加 4:25 此<u>夏甲</u>、乃指<u>亞拉伯</u>之<u>西乃</u>山、猶今之<u>耶路撒冷</u>、彼與其諸子皆為奴、
加 4:26 惟在上之<u>耶路撒冷</u>為自主、乃我眾之母也、
加 4:27 蓋經載云、爾不孕不生者、當喜樂、爾未劬勞者、當歡聲而呼、蓋被棄之婦、較有夫之婦、生子更多、
加 4:28 兄弟乎、我儕如<u>以撒</u>、乃因應許而為子、
加 4:29 昔循血氣而生者、窘逐循神而生者、今亦如是、
加 4:30 然經何云、曰、逐婢及其子、蓋婢之子、不得與自主之婦之子、共嗣業焉、
加 4:31 兄弟乎、我儕非婢之子、乃自主之婦之子也、
加 5:1 <h2>勸門徒既得自由即宜堅守</h2> 基督既釋我以得自由、則當堅立、勿復服為奴之軛、
加 5:2 我<u>保羅</u>告爾、若受割禮、基督於爾無益、
加 5:3 我復言之、凡受割禮者、當守全律法、
加 5:4 爾欲恃律法稱義者、棄基督絕於恩矣、
加 5:5 我儕賴聖神、而由信有望、俟得稱義、
加 5:6 信基督耶穌、受割禮不受割禮皆無益、惟使人行仁愛之信德有益、
加 5:7 爾行甚善、誰阻爾使爾不順真理乎、
加 5:8 爾今所受之勸、非由召爾者、
加 5:9 少許之酵、能發全團、
加 5:10 我因主而信爾不懷異心、但擾爾者不論何人、必受其刑、
加 5:11 兄弟乎、若我仍傳割禮、何至尚受窘逐乎、 若傳割禮、則十字架之道、不被人厭棄矣、
加 5:12 惟願亂爾者見絕也、○
<h2> 愛心乃完全律法
</h2>
加 5:13 兄弟乎、爾曹蒙召以得自由、然勿以爾之自由、為縱欲之機、惟以愛互相服事、
加 5:14 蓋全律法、一言以蔽之、曰、愛人如己、
加 5:15 爾若互相吞噬、恐彼此滅亡、爾其慎之、○
<h2> 言順從情欲者如何
</h2>
加 5:16 我言爾當遵聖神而行、則不縱肉體之慾、
加 5:17 蓋肉體所欲、逆聖神、聖神所欲、逆肉體、二者相敵、致爾不能為所欲為、
加 5:18 若爾為聖神所導、則不在律法下、
加 5:19 縱欲之行、顯而易知、即姦淫、苟合、污穢、邪侈、
加 5:20 拜偶像、巫術、結仇、爭鬥、媢嫉、忿怒、釁隙、朋黨、異端、
加 5:21 媢嫉、兇殺、沈湎、饕餮之類、我昔告爾、今復告爾、凡行此者、必不得天主之國、
<h2> 順從聖神者如何
</h2>
加 5:22 聖神所結之果、即仁愛、喜樂、和平、忍耐、慈悲、良善、忠信、
加 5:23 溫柔、節制、如此者、無律法禁止、
加 5:24 凡屬基督者、已滅肉體之情欲、如釘之十字架、
<h2> 宜遵聖神而行
</h2>
加 5:25 我儕若賴神而生、則當遵神而行、
加 5:26 勿慕虛榮、勿相激怒、勿相嫉妒、
加 6:1 <h2>門徒有過宜謙以規之</h2> 兄弟乎、若人偶有過、爾感於神者、當以溫柔之心規正之、又當自慎、恐亦被惑、
<h2> 當互為負擔
</h2>
加 6:2 當互為負擔、如此、則盡基督之法、
加 6:3 人若無有、自以為有、是自欺也、
加 6:4 各當省察己行、如是、則其所誇者、乃獨因己、非因比較他人、
加 6:5 蓋人必各負己擔、○
<h2> 宜優待教師
</h2>
加 6:6 學道者、當以一切所需供教道者、
加 6:7 勿自欺、天主不可侮也、人所種者何、所穫者亦何、
加 6:8 以慾而種者、必由慾穫敗壞、以神而種者、必由神穫永生、
<h2> 行善勿怠
</h2>
加 6:9 我儕行善勿倦、若不懈怠、屆期必穫矣、
加 6:10 我儕有機、當行善於眾、而於同信者更當如此、○
加 6:11 我親筆書此凾達爾、爾視其何等長也、 爾視其何等長也或作爾視其字何等大也
加 6:12 欲以外貌儀文自榮者、強爾受割禮、特恐為基督之十字架、被人窘逐也、
加 6:13 彼受割禮、而不守律法、欲爾守割禮、致彼因爾之外貌儀文、有所可誇、
<h2> <u>保羅</u>別無所誇惟誇主十字架
</h2>
加 6:14 但我所誇者無他、惟誇我主耶穌基督之十字架、我賴之、世向我已釘十字架、我向世亦然、
加 6:15 信基督耶穌、受割禮不受割禮皆無益、至要者惟新造之人、
加 6:16 凡遵此法而行者、願平康矜恤加之、亦加天主之<u>以色列</u>民、
加 6:17 今而後人勿擾我、因我身負主耶穌之司提革瑪、 司提革瑪或譯印記或譯傷痕○
加 6:18 兄弟乎、願我主耶穌基督之恩、常偕爾眾、阿們、
弗 1:1 <h2><u>保羅</u>問門徒安謝天主恩</h2> 遵天主旨、為耶穌基督使徒<u>保羅</u>、書達<u>以弗所</u>之聖徒、信基督耶穌者、
弗 1:2 願爾由天主我父、及主耶穌基督、得恩寵平康、○
弗 1:3 頌美天主、我主耶穌基督之父、曾因基督、使我受種種神福在天、
<h2> 創世前天主因耶穌選人作子民
</h2>
弗 1:4 亦自創世之先、因基督選我儕、使我儕以愛在其前為聖潔無玷者、
弗 1:5 又按其旨、預定我儕由耶穌基督得為其子、
弗 1:6 使人頌其恩寵之榮、即緣其愛子所賜我儕之恩寵、
弗 1:7 我儕賴彼、以其流血蒙救贖、得罪赦、循天主豐厚之恩寵、
弗 1:8 即以諸智慧明哲廣施於我者、
弗 1:9 且示我以其旨之奧妙、循其所定之美意、
<h2> 期滿時使萬物歸於基督
</h2>
弗 1:10 欲在期滿時、使萬物或在天或在地者、悉歸於一首、即基督、
弗 1:11 惟隨己意行萬事之主、循其旨預定我儕因基督而得嗣業、
弗 1:12 使天主之榮、因我儕先仰賴基督者得頌讚、
<h2> <u>猶太</u>人異邦人賴彼同受聖神
</h2>
弗 1:13 爾曹聞真道、即救爾之福音、得信基督、既信之後、遂因彼受所許之聖神、為印以印爾、
弗 1:14 即我儕所得嗣業之質、待天主之民得贖、使人頌讚天主之榮、○
<h2> 異邦人信主<u>保羅</u>感謝不盡又求主倍賜以恩使其明主奧道
</h2>
弗 1:15 是以我既聞爾信我主耶穌基督、愛諸聖徒、
弗 1:16 則為爾稱謝不已、祈禱間思念爾、
弗 1:17 求我主耶穌基督之天主、榮耀之父、賜爾以智慧默示之神、使爾識主、
弗 1:18 明爾心目、使爾知天主召爾有望、其望何如、天主以聖徒為業、其榮之豐盛何如、
弗 1:19 又天主循其大力、顯大能於我儕信者中、其能之大何如、
弗 1:20 即天主在基督身所顯之大能、由死復活之、使其在天、坐於己右、
弗 1:21 超諸執政者、操權者、有能者、主治者、及凡有名者之上、不獨在今世、亦在來世也、
弗 1:22 且以萬物服於其足下、使其於教會為一切之首、
弗 1:23 教會即其身、乃以萬有充滿萬有者所充滿也、
弗 2:1 <h2>門徒昔時因罪若死</h2> 昔爾若死、皆陷於罪愆、
弗 2:2 所行乃循今世之俗、從在空中掌權之君、即今誘惑悖逆不順者之神、
<h2> 今則蒙愛得生
</h2>
弗 2:3 昔我眾亦在其內、逞肉體之慾、隨身心所欲而行、本為天主所怒、與他人無異、
弗 2:4 惟天主之矜恤甚宏、以大愛愛我儕、
弗 2:5 當我儕陷於罪愆若死之時、乃使我儕同基督復活、爾曹以恩得救矣、
弗 2:6 又天主因基督耶穌、使我儕與之同復活、同坐於天、
弗 2:7 天主因基督耶穌、向我儕大施仁慈、欲以其恩寵之豐厚、示於後世、
<h2> 此福皆由主恩不在己功
</h2>
弗 2:8 蓋爾曹因信、以恩得救、此非由己、乃天主所賜也、
弗 2:9 亦非由功、免人自誇、
<h2> 門徒行善乃主預定
</h2>
弗 2:10 蓋我儕為天主所造、在基督內被造者、使我得行善事、即天主預定我儕所當行者也、○
<h2> 當日門徒不知有天主今則知之與敬主者成為一家
</h2>
弗 2:11 故爾曹當記憶、爾按本身昔為異邦人、彼稱為受割禮之人、即身受手行之割禮者、譏爾曹未受割禮、
弗 2:12 當時爾與基督相離、在<u>以色列</u>民中無分、與所應許之諸約無與、無有所望、處世而無天主、
弗 2:13 今因基督耶穌、爾素為遠者、賴基督之血得近矣、
弗 2:14 基督使我儕得和、使二者為一、毀中隔之墻垣、
弗 2:15 彼以其身、廢冤仇之由、即教守儀文之律法、欲於己身使二者成為一新造之人、如是、使之得和、
弗 2:16 且以其十字架、使二者聯為一體、與天主復和、以冤仇消滅於己身、 或作蓋以其十字架消滅冤仇使二者聯為一體與天主復和
弗 2:17 且來傳和平之福音、傳於爾遠者近者、
弗 2:18 蓋我二者由彼賴一聖神得近於天父、
弗 2:19 如此、爾曹不復為外人、不復為客旅、乃與聖徒為一邦、為天主一家之人、
<h2> 闡明為門徒之益
</h2>
弗 2:20 建造於使徒及先知之基、耶穌基督為屋隅之石、
弗 2:21 全屋賴彼而得聯絡、漸成主之聖殿、
弗 2:22 爾曹亦於其內同被建造、為天主藉聖神所居之室焉、
弗 3:1 <h2><u>保羅</u>蒙默示得知主救異邦人奧義</h2> 為此、我<u>保羅</u>因基督耶穌緣爾異邦人被囚、
弗 3:2 爾曹曾聞天主以爾故、賜恩託我斯職、
弗 3:3 且以默示示我奧妙、如我前已略書之者、
弗 3:4 爾讀之、可知我明基督之奧妙、
弗 3:5 此奧妙乃前古之世未示於人、今則以聖神顯示其聖使徒及先知、
弗 3:6 即異邦人、同為嗣子、同為一體、賴福音共享天主因耶穌所許之福、
<h2> 奉命傳福音於異邦人
</h2>
弗 3:7 天主賜我恩寵、循其大力而感我、使我得為此福音之役、
弗 3:8 我在眾聖徒中、雖為至微者、猶蒙天主賜恩、使我於異邦人中、傳基督不可測之富有、
弗 3:9 且光照眾人、皆知此奧妙何如、即歷世以來、藏於藉耶穌基督 有原文抄本無藉耶穌基督句創造萬物之天主心內之奧妙、
弗 3:10 使在天執政者、操權者、今藉教會、得知天主無窮之智慧、
弗 3:11 乃循天主為我主耶穌基督自古永定之旨、
<h2> 勸門徒勿怯
</h2>
弗 3:12 我儕信耶穌、則可因彼張膽、毅然至天主前、
弗 3:13 是以我求爾、勿因我為爾受患難而怯、此實爾之榮也、○
<h2> 求主使門徒深知基督有莫測之愛
</h2>
弗 3:14 緣此、我屈膝於我主耶穌基督之父前、
弗 3:15 在天在地之全家、由彼而得名、
弗 3:16 我求循其榮之富有、藉其神、使爾中心增力而康強、
弗 3:17 使基督因信而居爾心、使爾於仁愛、根深基固、
弗 3:18 能與諸聖徒共識其長闊高深、
弗 3:19 且知基督莫測之愛、得蒙天主充滿之恩充滿爾心、
弗 3:20 天主循其感我儕之大力、能為我儕成就一切、超乎我儕所求所思、
弗 3:21 願於教會中、因基督耶穌、以榮光歸之、至於世世、永無窮盡、阿們、
弗 4:1 <h2>勸門徒合而為一</h2> 我為主被囚者勸爾、既蒙召、行事則當與蒙召之恩相稱、
弗 4:2 凡事謙讓、溫柔、忍耐、以愛相恕、
弗 4:3 以和平相維繫、務守聖神所賜之一心、
弗 4:4 體一、神一、誠如爾蒙召所望者惟一、
弗 4:5 主一、信一、洗禮一、
弗 4:6 天主一、為萬有之父、宰萬有、貫萬有、亦在爾眾內、
<h2> 耶穌以諸恩賜於教會
</h2>
弗 4:7 我儕蒙恩、各按基督所賜之量、
弗 4:8 如經云、彼升於高、攜所擄者、以諸恩頒賜與人、
弗 4:9 既云升上、豈非先降於地之下乎、 豈非先降於地之下乎或作豈非先降於下土乎
弗 4:10 降者即升上、高於諸天、致充滿萬有、
弗 4:11 其所賜者、有使徒、有先知、有傳福音者、有牧會者、及訓蒙者、
<h2> 為使教會獲益
</h2>
弗 4:12 以成全聖徒、為供教會之役、為建基督之身、
弗 4:13 至於我眾共此一信、共知天主之子、得為完人、其分量充滿、如基督充滿之分量然、
弗 4:14 使我儕不復為小子、中人之巧詐詭譎、及其誘惑之法、而被諸異教之風、飄蕩搖動、
<h2> 凡事效基督
</h2>
弗 4:15 當以愛心言真實、凡事日漸增長、及於為元首者、即基督也、
弗 4:16 全體賴彼聯絡鞏固、百節諸肢、各隨其用、各按其量、力行相助、使體漸長、而以愛自建、○
<h2> 當棄異邦人之污行
</h2>
弗 4:17 故我念主而勸爾、勿復逞虛妄之心而行、如他異邦人、
弗 4:18 其心蒙昩、愚頑無知、而棄天主生命之道、
弗 4:19 既失良心、則自棄、逞其邪侈、貪欲無度、行諸污穢、
<h2> 變為新人
</h2>
弗 4:20 爾曹學基督乃不若是、
弗 4:21 蓋爾已聞之、且因受教而信之、循耶穌之真、
弗 4:22 當去爾前行、脫爾舊人、即被惑人之嗜慾見壞者、
弗 4:23 當以爾心志更換一新、
弗 4:24 衣以新人、即按天主像、以義及真理之聖德而造者、○
<h2> 遠離諸罪
</h2>
弗 4:25 故當去誑、彼此言真、因我眾相為肢體、
弗 4:26 怒則勿犯罪、勿含怒至日沒時、
弗 4:27 勿容魔乘間、
弗 4:28 竊者勿復竊、寧服勞、手作善工、得以周濟貧乏、
弗 4:29 凡穢言勿出爾口、言必善以建德、使聽者獲益、
<h2> 勿使聖神憂
</h2>
弗 4:30 勿使天主之聖神憂、爾由之得印、至於救贖之日、
弗 4:31 凡怨恨、嗔怒、氣忿、諠譟、毀謗、及一切毒惡、皆當去於爾中、
弗 4:32 當彼此慈愛憐憫、更當相恕、如天主為基督恕爾也、
弗 5:1 <h2>勸門徒以愛為本</h2> 爾為天主所愛之子、當效天主、
弗 5:2 當以愛而行、如基督愛我儕、為我儕舍身、獻己於天主、為馨香之祭、
<h2> 盡絕貪污
</h2>
弗 5:3 凡姦淫及諸污穢、與貪婪之事、在爾中即言之亦不可、蓋聖徒宜然也、
弗 5:4 淫詞、妄言、戲謔、亦非所宜、莫若稱謝 主恩、
弗 5:5 因爾知凡姦淫者、污穢者、貪婪者、於基督及天主之國無分、貪婪者與拜偶像者無異也、
弗 5:6 勿為人之虛言所誘、蓋緣如此之事、天主怒、臨於不信從之人、
弗 5:7 故勿與之同群、
弗 5:8 爾昔為暗、今信主而為光、當如光明之人而行、
弗 5:9 聖神所結之果、乃仁與義與誠、
弗 5:10 當察何者為主所悅之事、
<h2> 勿與惡者交
</h2>
弗 5:11 暗昩無益之事、勿與人同行、惟當責之、
弗 5:12 因彼暗中所行者、即言之亦可恥、
弗 5:13 然諸事既被照 被照原文作被責於光必顯露、凡顯露者即為光所照、 凡顯露者即為光所照原文作凡被顯者即光
弗 5:14 故云寢者當醒、由死而起、則基督必光照爾、○
<h2> 宜凡事謹慎
</h2>
弗 5:15 慎爾所行、勿效無智者、宜效智者、
弗 5:16 今時有患難、當惜光陰、
弗 5:17 故勿為愚者、當明主之旨、
弗 5:18 勿醉酒、酒使人放肆無節、惟當感以聖神、
<h2> 當感以聖神
</h2>
弗 5:19 當以歌章、頌詞、神賦、彼此對語、口唱心和、而讚美主、
弗 5:20 凡事奉我主耶穌基督名、恆謝父天主、
弗 5:21 當畏天主、彼此相服、○
<h2> 勸婦順夫
</h2>
弗 5:22 婦歟、爾當服夫如服主、
弗 5:23 蓋夫為婦之首、如基督為教會之首、為 教會全體之救主、
弗 5:24 教會服基督、婦凡事服夫、亦當如是、
<h2> 勸夫愛妻如基督愛教會
</h2>
弗 5:25 夫歟、爾當愛婦、如基督愛教會、為教會舍己、
弗 5:26 以水之洗與道而潔之、使之成聖、
弗 5:27 俾立於己前為榮耀之教會、無瑕垢縐容等類之疵、乃聖潔純全無玷、
弗 5:28 夫當愛婦如己身、愛婦即愛己、
弗 5:29 從未有人惡己身者、乃保之養之、如主之保養教會、
弗 5:30 我儕為主身之肢體骨肉、 經云、
弗 5:31 故人離父母、好合其妻、二者成為一體、
弗 5:32 此奧妙大矣、我引之以指基督與教會、
弗 5:33 然爾曹各當愛其妻如己、婦亦當敬其夫、
弗 6:1 <h2>勸子女孝敬父母為父者以主道教養子女</h2> 子歟、爾當為主順從父母、此乃所宜、
弗 6:2 敬爾父母、此為首誡有應許者、
弗 6:3 曰、使爾得福、久居於世、
弗 6:4 父歟、爾勿激子怒、必以主之訓警戒而教養之、
<h2> 勸奴忠於主人
</h2>
弗 6:5 爾為奴者、當畏懼戰慄、以誠心順服轄爾身之主人、如順服基督然、
弗 6:6 勿效取悅於人者、第目前服役、當如基督之僕、誠心而行天主之旨、
弗 6:7 甘心服役、可謂事主、非事人也、
弗 6:8 因知各人所行之善、無論為奴者、自主者、必循其所行而受報於主、
弗 6:9 爾為主人者待奴、亦同此一理、勿恐喝之、因知爾亦有主在天、 爾亦有主在天或作爾與彼同有一主在天彼不以貌取人、○
<h2> 度世如戰當服全身鎧甲
</h2>
弗 6:10 兄弟乎、我尚有餘言、爾當賴主、恃其大力而剛健、
弗 6:11 當衣天主 所賜之全身器械、使爾能敵魔之詭譎、
弗 6:12 蓋我所與戰者、非血氣之人、 血氣之人原文作血肉乃主宰、權勢、轄此暗世之諸君、及空中 空中或作天際之惡魔、
弗 6:13 故取天主 所賜之全身器械、使爾遇難日能禦敵、成就諸事後、 成就諸事後或作勝一切後仍能卓立、
<h2> 宜如何用之
</h2>
弗 6:14 是以當卓立、腰束以誠、胸護以義、
弗 6:15 以和平之福音為備行之履、 或作以和平之福音預備為履納於足、
弗 6:16 此外以信為盾、可滅惡者之火箭、
弗 6:17 以拯救為冑、且執聖神之劍、即天主之道、
弗 6:18 又常以神而禱、 或作又恆感於聖神而禱用諸祈禱懇求、且為此警醒不倦、恆為諸聖徒求、
弗 6:19 亦為我求、致我啟口能言、得毅然宣示福音之奧妙、
弗 6:20 我為此福音為使者、而陷於縲絏之中、 當求主使我得毅然而傳、如所當言、
<h2> 薦<u>推基古</u>
</h2>
弗 6:21 我所愛之弟<u>推基古</u>、乃主之忠役者、將以我事並我所為、悉告爾、
弗 6:22 我為此特遣之就爾、使爾知我儕之事、以慰爾心、
弗 6:23 願父天主、及主耶穌基督、賜諸兄弟平康與愛與信、
弗 6:24 願凡誠心愛我主耶穌基督者、皆得恩寵、阿們、
腓 1:1 <h2>保羅問門徒安</h2> 耶穌基督之僕、<u>保羅</u>與<u>提摩太</u>、書達<u>腓立比</u>信基督耶穌之眾聖徒、及諸伊毘司可普、 伊毘司可普有譯監會有譯監督有譯主教諸執事、 執事原文作第雅歌努第雅歌努見羅瑪十六章一節小註
腓 1:2 願爾由我父天主、及主耶穌基督、得恩寵平康、○
<h2> 為門徒感謝祈求
</h2>
腓 1:3 我每念爾、則謝我天主、
腓 1:4 每祈禱時、常為爾眾歡然而求、
腓 1:5 緣爾曹自初迄今、共信福音、
腓 1:6 我深信於爾中始作善工者、必完此善工、直至耶穌基督之日、
腓 1:7 我為爾曹如此懷念、宜也、我在縲絏中、心常念爾、我明辯質證福音之時亦然、以爾與我共蒙恩寵也、
腓 1:8 我體耶穌基督慈愛、深戀乎爾、此乃天主為我作證、
<h2> 求主使其多結義果
</h2>
腓 1:9 我祈禱、欲爾仁愛與諸知識智慧、日以加多、
腓 1:10 使爾能辨何者為有益、 或作使爾能辨是非而為純潔無疵、直至基督之日、
腓 1:11 賴耶穌基督、得充滿義果、使人歸榮天主、稱頌天主、○
<h2> <u>保羅</u>受縲絏福音傳佈益廣
</h2>
腓 1:12 我欲兄弟知我所遇之事、更有益於福音、
腓 1:13 蓋我為基督受縲絏、徧聞於御營、以及他處、
腓 1:14 信主之兄弟多人、因我之縲絏增加其信、益毅然傳道而無懼、
腓 1:15 人傳基督、為嫉妒分爭者有之、為善意者亦有之、
腓 1:16 彼傳基督為分爭、非由誠心、欲增我縲絏之苦、
腓 1:17 此則由愛心、知我為辯福音而立、
腓 1:18 然此亦何妨、其意或偽或誠、無論如何、基督究以是而傳矣、我為之而樂、亦必終樂、
腓 1:19 我知此事因爾之祈禱、又賴耶穌基督之神祐我、終必使我得救、
<h2> <u>保羅</u>無論生死願歸榮基督
</h2>
腓 1:20 我盼望希冀、凡事無愧、惟毅然如常、無論生死、必以我身丕顯基督、
腓 1:21 我生乃為基督、死則獲益、
腓 1:22 若我在世、固可增我之功果、然究當何擇、我不知也、
腓 1:23 我際兩難之間、願逝世而與基督同在、是為愈美、
腓 1:24 但我在世、更為切要、為爾之故也、
腓 1:25 我既信此、則知我必仍存、與爾同在以益爾、以增爾之樂與信、
腓 1:26 我再至爾處、爾因基督所有之樂、 爾因基督所有之樂或作爾因基督而誇者可藉我而增、○
<h2> 勸門徒同心合意持守福音
</h2>
腓 1:27 惟爾行事、當與基督福音相稱、則我或來見爾、或在遠方、聞爾之事、可知爾曹一心堅立、同一志為福音之道而戰、 戰或作協力
<h2> 勿懼仇敵
</h2>
腓 1:28 凡事不為敵恐懼、如是、則明證彼必淪亡、爾必得救、皆由天主也、
腓 1:29 蓋天主為基督賜爾不但信基督、亦為之受苦、
腓 1:30 爾亦有戰爭、無異乎爾向所見於我、今所聞於我者、
腓 2:1 <h2>勸門徒以耶穌之心為心</h2> 若為基督有勸勉、若因愛有慰藉、若共感於神、若有仁慈矜憫、
腓 2:2 則爾當意見相同、同一愛、同一心、同一念、以充滿我之樂、
腓 2:3 凡事勿分爭、 勿分爭或作勿結黨勿求虛榮、各當謙遜、視他人勝於己、
腓 2:4 勿各顧己事、亦當顧人之事、
腓 2:5 宜以基督耶穌之心為心、
<h2> 耶穌自卑天主升之為高
</h2>
腓 2:6 彼具天主之體、即配天主不以為僭、
腓 2:7 然猶虛己、誕降人身、以僕自處、 誕降人身以僕自處原文作取僕之狀形體似人、性情似人、
腓 2:8 自卑而順服至死、甚而死於十字架、
腓 2:9 為此、天主升之無上、賜之以名、超乎諸名之上、
腓 2:10 使在天在地在地下者、聞耶穌名、無膝不屈、
腓 2:11 無口不稱耶穌基督為主、歸榮於父天主、○
<h2> 門徒當為明燈照耀世人
</h2>
腓 2:12 我所愛者乎、爾常順服、不第我與爾同在之時、今我與爾不同在、更當畏懼戰慄、成爾求救之工、
腓 2:13 蓋天主循其善意、力行於爾中、使爾既立志亦成事、
腓 2:14 無論行何事、勿怨讟、勿爭論、
腓 2:15 則可純潔無疵、為天主之子、無可指摘、在此邪僻詭異 詭異或作乖戾之世、可照耀其中、如燭世之光、
腓 2:16 執守生命之道、使我在基督日、有所可誇、因我所行所勞、非徒然也、
<h2> <u>保羅</u>即為門徒舍命亦以為樂
</h2>
腓 2:17 我以爾之信為奉獻之祭祀、即我舍命流血、以我血為灌奠、我亦樂之、且與爾同樂、
腓 2:18 爾亦當為之而樂、且與我同樂、○
<h2> 薦<u>提摩太</u>與門徒
</h2>
腓 2:19 我賴主耶穌、欲速遣<u>提摩太</u>就爾、使我知爾事、以慰我心、
腓 2:20 蓋無他人、與我同志、以實心慮爾之事、
腓 2:21 因眾惟求己事、不求耶穌基督之事、
腓 2:22 爾知<u>提摩太</u>已被試驗、彼如子之於父、從而事我 從而事我或作與我同勞以傳福音、
腓 2:23 我視我事如何、欲即遣之、
腓 2:24 且我賴主而信、我亦將速就爾、
<h2> 薦<u>以巴弗第多</u>
</h2>
腓 2:25 弟<u>以巴弗第多</u>、與我同勞同戰、亦為爾使、供我之所需、我思亦必遣之就爾、
腓 2:26 彼切慕爾眾、知爾聞其患病、深以為憂、
腓 2:27 彼果病瀕死、惟天主矜恤之、不但矜恤彼、亦矜恤我、免我憂上加憂、
腓 2:28 故我遣之愈急、使爾復見之而喜、亦可少解我憂、
腓 2:29 爾當為主歡然接之、而敬重如是之人、
腓 2:30 彼為基督之事、瀕死不顧己命、欲補爾事我之不足、
腓 3:1 <h2>宜謹防偽師</h2> 兄弟乎、我尚有餘言、爾當以主為樂、我書此達爾、於我無煩、於爾有益、
腓 3:2 防禦犬類、防禦行惡者、防禦損割者、
腓 3:3 我儕心事天主、以基督耶穌為誇、不恃外貌、 外貌原文作肉軀下同是真受割禮者、
腓 3:4 雖然、我亦有可恃外貌者、若他人以為可恃外貌、我更可恃、
<h2> 即以律法而論<u>保羅</u>亦勝偽師
</h2>
腓 3:5 我生八日、即受割禮、屬<u>以色列</u>族、屬<u>便雅憫</u>支派、<u>希伯來</u>人中<u>希伯來</u>人、
腓 3:6 以律法言、則為法利賽人、以熱心言、則窘逐教會、以守律法之義言、則無過可責、
腓 3:7 然此一切、昔我以為益、今為基督皆以為損、
<h2> <u>保羅</u>視萬事為糞土惟欲得基督
</h2>
腓 3:8 且我視萬事為有損、因皆不如得識我主耶穌基督、我為彼遺棄諸事、視為糞土、惟欲得基督、顯我屬彼、
腓 3:9 使我得義、非由律法、乃由信基督、即天主因信所賜之義、
腓 3:10 欲知基督及其復生之能、且知共受其苦而效其死、
腓 3:11 或可得由死復生、
<h2> 所欲未得惟竭力追求
</h2>
腓 3:12 我非言已得、或已成全、我惟追求、或可得之、基督耶穌得我、亦為欲我得之也、
腓 3:13 兄弟乎、我不自以為已得、惟有一事、我不顧後而進前、
腓 3:14 向標準直趨、欲得其賞、即天主因基督耶穌、由上召我之賞、
<h2> 勸門徒與己同心
</h2>
腓 3:15 凡我儕純全者、當懷此意、若有異意者、天主必以此示爾、
腓 3:16 然我儕所至之地、當遵一法、當懷一意、○
<h2> 諸事效己勿從縱欲者
</h2>
腓 3:17 兄弟乎、爾當效我、亦當視諸遵行我模範者、
腓 3:18 我屢告爾、今流淚又告爾、有多人行事與基督之十字架為敵者、
腓 3:19 其終乃淪亡也、彼以口腹為念、 為念原文作為主以己辱為榮、心在世事、
腓 3:20 我國在天、望我主耶穌基督、由彼而降、
腓 3:21 彼必以其服萬物於己之大力、化我卑賤之身、得如其榮光之身、
腓 4:1 <h2>勸二女弟同心事主</h2> 我所愛所慕之兄弟、爾為我之喜樂、我之冠冕、我所愛者乎、爾當信主而堅立、
腓 4:2 我勸<u>猶俄第亞</u>氏、及<u>循都基</u>氏、同心事主、
腓 4:3 亦求爾真為我侶者、助彼二婦、彼同我協力傳福音、與<u>革利免</u>、及他人與我同勞者、其名錄於生命書、○
腓 4:4 爾當常因主而喜樂、我復言爾曹當喜樂、
腓 4:5 爾當使眾知爾之溫良、主已近矣、
腓 4:6 勿憂慮、凡事祈禱、籲懇、感謝、以爾之所求者告天主、
腓 4:7 則天主之平康、超於人意者、必因基督耶穌保守爾心爾念、○
腓 4:8 兄弟乎、我更有餘言、凡真實者、凡端莊者、凡公義者、凡清潔者、凡可愛者、凡可稱者、有何德、有何譽、俱當念之、
腓 4:9 爾所學所受所聞所見於我者、皆當行之、則平康之天主必偕爾、○
<h2> 門徒供應<u>保羅</u> <u>保羅</u>謝之
</h2>
腓 4:10 我因主甚樂、因爾念我之意復萌、爾素念我、但無機可乘、
腓 4:11 我言此、非因缺乏之故也、蓋我已學、無論何遇、莫不知足、
腓 4:12 我知何以處貧賤、何以處富厚、隨事隨在、或飽或饑、或豐或歉、我皆諳練矣、
腓 4:13 我賴使我有力者、凡事能為、
腓 4:14 雖然、爾供我於患難時、善矣、
腓 4:15 <u>腓立比</u>人乎、爾知我初傳福音、離<u>瑪其頓</u>時、論授受之事、於爾之外、無他教會供我所需、
腓 4:16 我在<u>帖撒羅尼加</u>時、爾一再遣人供我所需、
腓 4:17 我言此、非我求贈、惟欲爾多結果、使爾獲益、
腓 4:18 我已得諸物有餘、且自<u>以巴弗第多</u>手、受爾之惠、為馨香可納之祭、天主所悅者、故我饒足也、
腓 4:19 我天主因基督耶穌、將循其榮之富有、補爾凡所需者、
腓 4:20 願榮光歸於我父天主、至於世世、阿們、○
<h2> 以問安總結此書
</h2>
腓 4:21 問諸信基督耶穌之聖徒安、偕我諸兄弟問爾安、
腓 4:22 諸聖徒問爾安、<u>該撒</u>宮廷之眾、特問爾安、
腓 4:23 願我主耶穌基督恩寵、與爾眾偕、阿們、
西 1:1 <h2>保羅願門徒得平康</h2> 遵天主旨、為耶穌基督使徒<u>保羅</u>、與弟<u>提摩太</u>、
西 1:2 書達<u>歌羅西</u>聖徒忠信事基督之兄弟、願爾曹由我父天主、及主耶穌基督、得恩寵平康、○
<h2> 為門徒謝恩
</h2>
西 1:3 我儕每為爾祈禱時、謝我主耶穌基督之父天主、
西 1:4 因聞爾信基督耶穌、並愛諸聖徒、
西 1:5 緣爾有所望者為爾存於天、乃爾昔聞於福音真道者、
西 1:6 此福音傳至爾、亦傳至天下、且結果、如在爾中自爾聞福音、真知天主恩寵之日而結果然、
<h2> 稱<u>以巴弗拉</u>忠心傳道
</h2>
西 1:7 是道、爾學於我所愛之同勞者<u>以巴弗拉</u>、彼緣爾故為基督忠信之役、
西 1:8 彼以爾之感聖神而懷仁愛告我、○
<h2> 求主加厚恩於門徒
</h2>
西 1:9 是以我儕自聞之之時、為爾祈禱不已、求主俾爾得諸睿智靈慧、盡知其旨、
西 1:10 使爾所行盡合於主、凡事悅主之意而結果、行諸善事、於天主之知識、日有長進、
西 1:11 又循其榮之權能、使爾凡事有大力、能恆忍寛容而喜樂、
西 1:12 且謝父、使我儕堪於聖徒有分、共得業於光明中、
西 1:13 拯我脫於幽暗之權、遷我於其愛子之國、
<h2> 言耶穌之大榮
</h2>
西 1:14 因子流血、我儕得贖、即罪之赦免、
西 1:15 彼乃不可見天主之像、生於萬物之先、
西 1:16 蓋萬物藉之而造、無論在天在地、有形無形、有位者、主治者、執政者、秉權者、皆藉彼而造、亦為彼而造、
西 1:17 彼先於萬物、萬物藉彼而立、
西 1:18 教會為身、彼乃其首、又為元始、乃首先由死復活者、如此、則於凡事為首矣、
西 1:19 蓋父喜以諸德之豐滿、恆存於彼內、
西 1:20 彼流血在十字架、成就和平、父遂使萬物、無論在天者、在地者、由彼與己復和、
<h2> 勸門徒堅心守道
</h2>
西 1:21 爾素遠離、因爾行惡、心中與之為敵、
西 1:22 今天主以耶穌肉身受死、使爾與己復和、俾爾成聖、無有瑕疵、無可指摘、而立於其前、
西 1:23 惟爾止於信、堅立於基、不移於福音之望、此福音、乃爾所聞、已傳於天下萬人、我<u>保羅</u>為此福音之役焉、○
<h2> <u>保羅</u>竭力宣傳主道
</h2>
西 1:24 今我緣爾受苦、反以為喜、且為基督之身、即教會、在我身補基督未受盡之患難、
西 1:25 我為教會之役、按天主為爾所賜我之職、遍傳天主道、
西 1:26 即歷世歷代隱秘之奧妙、今顯示於其聖徒者、
西 1:27 此奧妙傳於異邦人中、蓋天主欲使聖徒知此奧妙之大榮 此奧妙之大榮原文作此奧妙之榮之豐富何如、此奧妙即基督在爾中、使爾賴之可望得榮、
西 1:28 我儕傳基督、以諸智慧勸戒各人、教誨各人、欲使各人因信基督耶穌、得以成全而立於其前、
西 1:29 為此我竭力勤勞、循其在我心運用之大力、
西 2:1 <h2>勸門徒一心從主</h2> 我願爾知我為爾曹及<u>老底嘉</u>人、與凡未見我面者、如何心切、
西 2:2 願其心受慰、以愛而聯合、廣得智慧、能知父天主及基督之奧妙、
西 2:3 一切智慧知識、皆蓄積隱藏於基督內、
西 2:4 我言此、恐人以巧言惑爾、
西 2:5 我身雖遠、而心則與爾偕、見爾秩然有序、堅信基督、我則甚喜、
西 2:6 故爾既承受主耶穌基督、則當從之而行、
西 2:7 根深在彼、建造在彼、堅固於信、如爾所學、且信更增益而感謝焉、○
<h2> 宜防偽學俗傳
</h2>
西 2:8 慎勿為人以曲學虛言所誘、循人之遺傳、世之賤質、 賤質或作虛文下同非遵基督也、
西 2:9 蓋天主之盛德、具備在基督內、如有形然、
西 2:10 基督為諸執政者秉權者之首、爾曹亦賴之而得全備、
西 2:11 與基督聯合、而受割禮、非人手所行者、既去肉體之罪、即受基督之割禮、
西 2:12 爾曹受洗禮、即與基督同葬、因信天主使基督由死復活之大能、則與基督同生、
西 2:13 昔爾曹縱肉體之慾、死於罪愆、今天主赦爾諸罪、俾爾同基督復活、
西 2:14 塗抹禮儀之券、即拘束我儕而罪我儕者、且除於我中、釘之十字架、
西 2:15 敗諸執政者秉權者、擄掠之而示於眾、賴十字架勝之而凱旋、○
西 2:16 故人勿因飲食、節期、月朔、安息日而議論爾曹、
西 2:17 此皆為後事之影、而其形即基督也、
<h2> 勿崇拜天使
</h2>
西 2:18 勿被人奪爾之賞、彼故作謙卑、崇拜天使、欲窺所未經見者、
西 2:19 由其欲心、妄自誇許、不愛戴元首、不知全體賴首、以百節維繫、輔助聯絡、能按天主之旨而日長也、
<h2> 勿重虛文
</h2>
西 2:20 若爾與基督同死、脫斯世之賤質、何仍遵儀文、似猶活於世俗中、
西 2:21 所謂儀文即勿近、勿嘗、勿捫之類、
西 2:22 此皆按人所命所教 而禁之物、用之之時、皆必敗壞、
西 2:23 此儀文有智慧之名、使人行分外崇拜之事、故作謙卑、不惜身、不自重、毫無所益、惟徇所欲焉、
西 3:1 <h2>勸門徒思念在上之事</h2> 爾既與基督同復活、則當求在上之事、基督在彼、坐於天主右、
西 3:2 當念在上之事、勿念在地之事、
西 3:3 蓋爾曹已死、爾之生命、與基督同藏於天主、
西 3:4 基督乃我生命、彼顯現時、爾曹亦必與之同顯於榮光中、
<h2> 宜滅絕私欲
</h2>
西 3:5 故當滅爾在地之肢體 所作之罪、即姦淫、污穢、邪侈、惡慾、貪婪、貪婪與拜偶像同罪、
西 3:6 因此諸事天主之震怒、臨於不信之人、
西 3:7 昔爾生於罪惡中、亦曾行之、
西 3:8 今當去此一切、以及忿怒、怨恨、暴戾、謗讟並口中淫穢之詞、
<h2> 去舊更新
</h2>
西 3:9 彼此勿誑言、蓋爾已脫舊人與其所行、而衣以新人、
西 3:10 即以智慧日新者、循造之之像也、
西 3:11 若此之人、無<u>希拉</u>、<u>猶太</u>、受割禮、未受割禮、化外、夷狄、為奴、自主之別、惟基督在萬有之上、為萬有之主、○
<h2> 宜彼此相愛
</h2>
西 3:12 故爾既為天主所選聖潔蒙愛之人、則當懷矜憫、仁慈、謙遜、溫柔、忍耐、
西 3:13 倘彼此有釁、當相恕相赦、基督已赦爾、爾亦當如是、
西 3:14 此外加之以愛、乃全善之綱領、
西 3:15 願天主 天主有原文抄本作基督所賜之和平、主於爾心、爾曹蒙召、成為一體、亦為此也、亦感主恩、
西 3:16 當以基督 有原文抄本作主之道、充於爾心、智慧具備、相教相勸、以歌章、頌詞、神賦、中心感恩而頌主、
西 3:17 凡爾所為、無論所言所行、皆當為主耶穌之名而為之、且賴主耶穌謝父天主、○
<h2> 勸夫婦子女奴婢各盡其分
</h2>
西 3:18 婦、爾當服夫、此乃信主者所宜、
西 3:19 夫、爾當愛婦、勿待之以苦、
西 3:20 子、爾當凡事順從父母、此乃主所悅、
西 3:21 父、爾勿激子之怒、恐其失志、
西 3:22 爾為奴者、當凡事順從轄爾身之主人、勿效彼取悅於人者、但在目前服役、乃以誠心、且畏天主、
西 3:23 凡爾所為者、皆當由誠心而為之、以為事主、非事人也、
西 3:24 蓋知由主必得嗣業之賞、因爾所事者、乃主基督也、
西 3:25 凡行非義者、必受非義之報、蓋主不偏視人也、
西 4:1 <h2>主人當善待其奴</h2> 爾為主人者、當待奴以公平、因知爾亦有主在天、○
<h2> 門徒宜恆心祈禱
</h2>
西 4:2 當恆祈禱、祈禱之時、務警醒而感謝、
西 4:3 亦為我儕祈禱、求天主為我儕開傳道之門、使我能宣基督奧妙、我亦為此陷於縲絏、
西 4:4 且使我發明之、言所當言、
<h2> 未信道者當以智慧待之
</h2>
西 4:5 爾當以智慧待彼教會外之人、愛惜光陰、
西 4:6 爾言恆當婉喻、如以鹽調和、則知所以對答各人、○
<h2> 遣二門徒同往<u>歌羅西</u>
</h2>
西 4:7 可愛之弟<u>推基古</u>、乃忠信之役、同為基督僕者、將以我之事悉告爾、
西 4:8 緣此我遣之就爾、使彼知爾之事、亦慰爾之心、
西 4:9 我亦遣爾之同邑忠信可愛之弟<u>阿尼細慕</u>、與之偕行、彼二人將以此處之事告爾、
西 4:10 與我同囚者<u>亞利司達古</u>、及<u>巴拿巴</u>之甥<u>瑪可</u>問爾安、為<u>瑪可</u>爾曹曾受我命、彼若來、則當接之、
<h2> 同人囑筆問安
</h2>
西 4:11 <u>耶數</u>亦名<u>猶司都</u>、 亦問爾安、此三人屬受割禮者、 受割禮者、惟彼為天主國與我同勞、誠慰我者、
西 4:12 爾同邑之基督僕<u>以巴弗拉</u>問爾安、彼恆為爾竭力祈禱、願爾全備能立、凡事悉遵天主之旨、
西 4:13 彼為爾曹及<u>老底嘉</u>並<u>希拉波立</u>人、甚有熱心、我可為證、
西 4:14 可愛之醫士<u>路加</u>與<u>底瑪</u>問爾安、
西 4:15 問安<u>老底嘉</u>兄弟、又問安<u>寧法</u>、及在其家之教會、
西 4:16 爾既讀此書、即付之於<u>老底嘉</u>教會、使彼眾亦讀之、爾亦當讀所寄<u>老底嘉</u>之書、
西 4:17 請告<u>亞希布</u>云、慎爾由主所受之職、務當盡之、
西 4:18 我<u>保羅</u>親筆問爾安、當念我縲絏、願恩寵常偕爾眾、阿們、
帖前 1:1 <h2>保羅願門徒得平康</h2> <u>保羅</u>、<u>西勒瓦努</u>、 西勒瓦努即西拉下同<u>提摩太</u>、書達<u>帖撒羅尼加</u>信父天主及主耶穌基督之教會、願爾曹由我父天主、及主耶穌基督、得恩寵平康、○
<h2> 為門徒謝恩
</h2>
帖前 1:2 我儕為爾眾、恆謝天主、祈禱之時、言念爾曹、
帖前 1:3 在吾父天主前、恆念爾曹、以信而行、以愛而勞者、因望我主耶穌基督而忍耐、
帖前 1:4 天主所愛之兄弟、我知爾為天主所選者、
<h2> 當日門徒深信福音得受聖神
</h2>
帖前 1:5 我儕傳福音在爾中、不第以言、乃以能、以聖神、以堅確之信、爾亦知我儕於爾中為爾如何而行、
帖前 1:6 且爾效我儕、亦效我主、在大患難中、感於聖神、歡樂受道、 感於聖神歡樂受道原文作以聖神之樂受道
帖前 1:7 如是、爾曹為<u>瑪其頓</u>、<u>亞該亞</u>諸信者之模範、
<h2> 隨處因其所行得聞主道
</h2>
帖前 1:8 天主之道、由爾傳聞、不第在<u>瑪其頓</u>、<u>亞該亞</u>、爾信天主隨在播揚、故不須我儕復有所言、
帖前 1:9 蓋彼眾自言我儕如何至爾處、爾如何棄偶像、而歸永生之真天主、
帖前 1:10 俟其子自天降臨、即天主所使由死復活之耶穌、拯我儕免於將來之怒者也、
帖前 2:1 <h2><u>保羅</u>在<u>帖撒羅尼加</u>如何傳道</h2> 兄弟乎、爾知我儕至爾處、非徒然也、
帖前 2:2 我儕在<u>腓立比</u>受害見辱、乃爾所知、然我儕賴我天主、仍得毅然竭力、傳福音於爾曹、
帖前 2:3 蓋我儕所傳者、非由虛謬、非由邪僻、亦非用詭譎、
帖前 2:4 天主既允我儕受福音之任、則我儕如是而言、不求悅於人、乃求悅於鑒察我心之天主、
帖前 2:5 我儕從未用諂諛之言、為爾所知、亦不貪婪藉故以求利、有天主為證、
帖前 2:6 我儕為基督之使徒、雖可使人尊重、然未求榮於爾曹、或於他人、
帖前 2:7 惟寛柔在爾中、如乳媼之育赤子、
帖前 2:8 我儕如是戀慕爾、願賜爾不第以天主之福音、乃以己之生命、因爾為我儕所愛也、
帖前 2:9 兄弟乎、我儕傳天主福音於爾之時、當念我儕勞苦、晝夜工作、不累爾一人、
帖前 2:10 我於爾曹信者中、如何清潔公義、無可指摘、有爾為證、亦有天主為證、
帖前 2:11 爾亦知我儕勤勉安慰爾中各人、如父於子然、
帖前 2:12 諄囑爾行事當合乎天主、即召爾入其國、得其榮者也、○
<h2> 門徒如何受教
</h2>
帖前 2:13 是以我儕謝天主不已、因爾聞我儕所傳天主之道、爾受之、非視之如世人之道、乃視之為天主之道、是誠天主之道、力行於爾諸信者中、
帖前 2:14 兄弟乎、爾曹曾效在<u>猶太</u>信基督耶穌之天主諸教會、蓋爾曹受苦於同族、如彼受苦於<u>猶太</u>人然、
帖前 2:15 <u>猶太</u>人殺主耶穌、及己之先知、又窘逐我儕、彼不為天主所悅、且與眾人為敵、
帖前 2:16 阻我儕訓異邦人、使之得救、如是、其罪惡常盈、 天主之盛怒必臨之、終必遭刑、
<h2> <u>保羅</u>急欲往見門徒為<u>撒但</u>所阻
</h2>
帖前 2:17 兄弟乎、我儕暫離爾、身雖離心實不離、 身雖離心實不離原文作以面不以心切願速見爾面、
帖前 2:18 故我<u>保羅</u>一再欲來就爾、惟<u>撒但</u>阻我、
帖前 2:19 蓋我儕所望所喜所誇之冕何哉、豈非爾曹於我主耶穌基督降臨時、得立於其前乎、
帖前 2:20 蓋爾曹乃我儕之榮、我儕之樂也、
帖前 3:1 <h2>曾遣<u>提摩太</u>勸慰門徒</h2> 故我儕因不能復忍、決意獨留於<u>雅典</u>、
帖前 3:2 遣弟<u>提摩太</u>、即天主之役、與我儕同勞傳天主福音者、以堅固爾、勸慰爾、使爾信德愈大、
帖前 3:3 免爾中有人因此諸患難搖動、蓋爾自知我儕分定應守患難、
帖前 3:4 我儕偕爾時、預言我儕必將受難、後果如是、此爾所知也、
帖前 3:5 故我不能忍、復遣人欲知爾之信、恐試者惑爾、而我儕之勞徒然、
<h2> 聞門徒嘉音心甚喜悅
</h2>
帖前 3:6 今<u>提摩太</u>由爾處返、報我嘉音、言爾有信有愛、又言爾常懷念我儕、切欲見我儕、如我儕之欲見爾、
帖前 3:7 故我儕於諸患難窘迫之中、念兄弟之信、則因爾受慰、
帖前 3:8 爾若信我主而堅立、我儕則生矣、
帖前 3:9 我儕在天主前、為爾甚樂、將何以祝謝天主乎、
帖前 3:10 我儕晝夜祈禱、切求得見爾面、以補爾信之不足、
<h2> 晝夜求主增益門徒善德
</h2>
帖前 3:11 願我父天主及我主耶穌基督、賜我坦途就爾、
帖前 3:12 又願主增益爾之愛、致爾彼此相愛、且愛及眾人、如我儕之愛爾、
帖前 3:13 亦堅定爾心、至我主耶穌基督偕其諸聖者降臨時、得在我父天主前、為聖潔無可指摘者、
帖前 4:1 <h2>勸門徒凡事求天主喜悅</h2> 兄弟乎、我儕尚有言、我儕因我主耶穌基督、求爾勸爾、既受我儕之教、如何當行而見悅於天主、則宜多求進益、
帖前 4:2 蓋爾知我儕因主耶穌以何誡授爾也、
<h2> 宜存心聖潔彼此相愛
</h2>
帖前 4:3 天主之旨、欲爾聖潔而戒淫、
帖前 4:4 欲爾各人知以聖潔貴重守己之身、 身原文作器
帖前 4:5 勿縱慾如彼不知天主之異邦人、
帖前 4:6 勿越理欺兄弟、凡如此之事、天主必施報、此我儕已明告爾而警戒爾、
帖前 4:7 蓋天主召我、非為污穢、乃為聖潔、
帖前 4:8 故凡拒者、非拒人、乃拒天主、即以其聖神賜我儕者、○
帖前 4:9 至於兄弟相愛、無庸我儕書以示爾、蓋爾已為天主所教、當彼此相愛、
帖前 4:10 爾向<u>瑪其頓</u>徧地之諸兄弟、果如此行、我儕勸爾曹益加勉之、
<h2> 各循己分而行
</h2>
帖前 4:11 且務安靜、各行己事、親手操作、如我儕所命爾者、
帖前 4:12 如是、爾向外人行事合宜、而己亦無所乏也、○
<h2> 勿為去世之門徒過慟
</h2>
帖前 4:13 論及已死者、 死原文作寢下同我儕不願兄弟不知、勿為死者憂、如彼無望之外人、
帖前 4:14 我儕若信耶穌死而復活、 亦當信天主將使信 信或作因耶穌而死者、與耶穌同來、 天主將使信耶穌而死者與耶穌同來或作天主將因耶穌已死之人與之同來
<h2> 以主必降臨使死人復活慰門徒
</h2>
帖前 4:15 我儕以主之言告爾、迨主降臨時、我儕尚生者、必不先乎已死之人、
帖前 4:16 蓋天使長大聲呼號、吹天主角時、主必由天而降、則信基督而死者、必先復活、
帖前 4:17 此後我儕尚生而存者、必與彼眾同接至雲際、於空中迎主、如是、我儕與主永偕、
帖前 4:18 爾當以斯言、彼此相慰焉、
帖前 5:1 <h2>論主降臨日期</h2> 兄弟乎、言及日期、無庸我書以示爾、
帖前 5:2 蓋爾曹詳知主日將至、如盜之乘夜而來、
帖前 5:3 人適平康安泰之時、而禍突臨、如產難臨於妊婦、必不得免、
帖前 5:4 但兄弟非在幽暗、故其日不能如盜臨爾、
<h2> 勸門徒警醒預備
</h2>
帖前 5:5 爾曹皆為光明之人、為白晝之人、我儕不屬於夜、不屬於暗、
帖前 5:6 是以我儕不可如他人之寢、當警醒謹守、
帖前 5:7 因寢者寢於夜、醉者醉於夜、
帖前 5:8 惟我儕為白晝之人、當謹守、以信與愛為甲衣之、以得救之望為盔戴之、
帖前 5:9 蓋天主非預定我儕遭怒、乃預定我儕賴主耶穌基督而得救、
帖前 5:10 彼為我死、使我或醒或寢、皆與彼同生、
帖前 5:11 故當彼此勸慰、互相建德、如爾素所行者、○
帖前 5:12 我求兄弟、尊敬 尊敬原文作認於爾中服勞之人、即奉主名而治爾誨爾者、
帖前 5:13 因其所作之工、當以愛而倍敬之、亦當彼此和睦、○
帖前 5:14 兄弟乎、我勸爾妄為者警之、怯思者勉之、懦弱者助之、向眾人當寛忍、
帖前 5:15 慎勿以惡報惡、或相交、或待眾、恆當從善、
帖前 5:16 當常喜樂、
帖前 5:17 祈禱不已、
帖前 5:18 凡事感謝、此天主因基督耶穌欲爾如此者、
帖前 5:19 勿撲滅聖神之感、
帖前 5:20 先知講道、勿藐視之、
帖前 5:21 凡事省察、惟據於善、
帖前 5:22 凡類於惡者、悉戒之、
<h2> 末以要言結此書
</h2>
帖前 5:23 願賜平康之天主、使爾聖潔無疵、保守爾神與魂與體、待我主耶穌基督降臨之日、皆得純全、無可指摘、
帖前 5:24 召爾者乃誠信、必成此事、○
帖前 5:25 兄弟乎、當為我儕祈禱、
帖前 5:26 當以清潔接吻問諸兄弟安、
帖前 5:27 我因主命爾、當讀此書與諸聖兄弟聞之、
帖前 5:28 願我主耶穌基督之恩寵、常偕爾眾、阿們、
帖後 1:1 <h2>保羅問門徒安</h2> <u>保羅</u>、<u>西勒瓦弩</u>、<u>提摩太</u>、書達<u>帖撒羅尼加</u>信父天主及主耶穌基督諸教會、
帖後 1:2 願爾曹由我父天主、及主耶穌基督、得恩寵平康、○
<h2> 為門徒謝恩
</h2>
帖後 1:3 兄弟乎、我儕當為爾恆感謝天主、此理所宜也、因爾之信愈增、彼此相愛亦愈甚、
帖後 1:4 爾受諸窘逐患難、而於其中仍存忍與信、故我儕在天主諸教會中為爾而誇、
帖後 1:5 此乃彰顯天主鞫人之公義、使爾曹今為天主之國受苦難、後必堪入其國、
<h2> 以天主將臨賞善罰惡堅慰其心
</h2>
帖後 1:6 天主乃公義、凡以苦加爾者、天主必以苦報之、
帖後 1:7 又使爾受患難者、與我儕共得平安、迨主耶穌偕其有能之天使由天而現之時、
帖後 1:8 以烈火 烈火原文作火焰施刑、而報不識天主不服我耶穌基督福音者、
帖後 1:9 彼必受刑、永遠沈淪、離主之面及其大能之榮光、
帖後 1:10 當日主降臨、因諸聖徒而受榮、因諸信者而受讚、 受讚或作見異爾曹既信我儕於爾中所證之言、 亦在其內、
<h2> 言己常為門徒祈禱
</h2>
帖後 1:11 因此我儕常為爾祈禱、願我天主視爾堪受此召、以大能使爾克成所悅之善及信主之功、
帖後 1:12 使我主耶穌之名、因爾得榮、爾亦因彼得榮、循我天主及主耶穌基督之恩也、
帖後 2:1 <h2>勸門徒心勿動搖</h2> 論及我主耶穌基督之降臨、及我儕會集而就彼、
帖後 2:2 我儕求兄弟、或有神、或有言、或有冒我名之書信、言基督降臨之日伊邇、勿輒動心、亦勿驚亂、
<h2> 言主未臨先有背道之事
</h2>
帖後 2:3 人用何法、皆勿為其所惑、蓋其日未至、必先有叛教之事、且彼罪惡之人、即沈淪之子必將顯出、
帖後 2:4 彼惡者敵天主、妄自尊崇、超軼凡稱為主、凡受人崇拜者、甚至坐於天主殿、髣髴天主、且自言為天主、
帖後 2:5 我儕尚在爾中時、曾以此告爾、爾不憶乎、
帖後 2:6 爾亦知今所阻之者為何、阻之以待其時至方顯、
帖後 2:7 蓋不法之隱慝、今已發動、但阻之者仍阻之、待阻之者既除於中、
<h2> 不法者必顯露
</h2>
帖後 2:8 然後彼不法者顯出、主將以其口中之氣滅之、以其降臨之輝耀廢之、
帖後 2:9 彼惡者至、藉<u>撒但</u>之力、行一切虛偽之大能異跡奇事、
帖後 2:10 及種種惑眾之邪惡、在將沈淪者之中、蓋彼眾不悅真理、且不受之而得救、
<h2> 迷惑多人使之沈淪
</h2>
帖後 2:11 故天主使其大謬、信從虛偽、
帖後 2:12 使凡不信真理反悅不義者、悉被定罪、○
帖後 2:13 主所愛之兄弟、我儕當為爾恆謝天主、因天主自始選爾、得聖神以成聖、及信真道而得救、
帖後 2:14 為此天主亦以我所傳之福音召爾、欲爾得我主耶穌基督之榮、
<h2> 因此勸人當堅心守道
</h2>
帖後 2:15 是以兄弟當堅立、固守所學之道、或由我儕言、或由我儕書所學者、
帖後 2:16 願我主耶穌基督及我父天主、即愛我儕施恩永賜我以慰藉、及賜我以美望者、
帖後 2:17 安慰爾心、堅爾一切善言善行、
帖後 3:1 <h2>求門徒代為祈禱</h2> 兄弟乎、我尚有言、爾當為我儕祈禱、欲主之道流行得榮、如於爾中然、
帖後 3:2 亦欲我儕得免於無理者及惡人之害、蓋人非皆有信、
<h2> 主必保守門徒不陷於惡
</h2>
帖後 3:3 惟主誠信、必堅定爾、保守爾、得免於惡、
帖後 3:4 我儕賴主信爾、今必遵行我所命爾者、後亦必遵行、
帖後 3:5 願主導爾心能愛天主、信 信或作效基督而有忍耐、○
帖後 3:6 兄弟乎、凡有兄弟妄為、不遵由我儕所受之道、我以主耶穌基督之名、命爾當遠之、
帖後 3:7 爾曹自知當如何效我、蓋我儕於爾中、未嘗妄為、
帖後 3:8 亦未素餐於人、惟是勞苦、晝夜操作、免累爾一人、
帖後 3:9 我儕如此、非因無權 使爾供我、乃為爾自作模範、使爾效我儕、
<h2> 勸門徒自食其力謹防怠惰
</h2>
帖後 3:10 我在爾中之時、曾命爾云、人不願操作、則不得食、
帖後 3:11 我聞爾中有人妄為、全不操作、但務間事、
帖後 3:12 如此之人、我賴我主耶穌基督諭之勸之、當安靜操作、食己之食、
帖後 3:13 兄弟乎、當行善勿怠、
帖後 3:14 我於此書所言、若有人不聽從、則當誌其人、勿與之交、使之自愧、
帖後 3:15 然勿視之如仇、當勸之如兄弟、
<h2> 末以祈禱問安結此書
</h2>
帖後 3:16 願賜平康之主、隨時隨事、賜爾平康、願主偕爾眾、○
帖後 3:17 我<u>保羅</u>親筆問爾安、凡我之書皆有此為記、
帖後 3:18 願我主耶穌基督之恩寵、常偕爾眾、阿們、
提前 1:1 <h2><u>保羅</u>以當日所囑者提醒<u>提摩太</u></h2> 奉我救主天主、與我所望之耶穌基督之命、為耶穌基督之使徒<u>保羅</u>、
提前 1:2 書達<u>提摩太</u>、即於主道為我真子者、願爾由我父天主及我主耶穌基督、得恩寵矜恤平康、○
提前 1:3 昔我往<u>瑪其頓</u>時、勸爾居於<u>以弗所</u>、戒人勿傳異教、
提前 1:4 勿聽虛誕之詞、及無窮之譜系、此第滋生辯論、不能以信建天主之家、 我今亦勸爾如此行、
<h2> 申明律法當然之用
</h2>
提前 1:5 誡命之大旨、愛是也、由清心善意及無偽之信所生、
提前 1:6 有人棄此、轉求虛誕、
提前 1:7 欲為教法師、而自不知所言及所論定者、
提前 1:8 我儕知律法本善、惟人當善用之、
提前 1:9 且知律法非為義者而設、乃為不法者、不服者、不虔者、犯罪者、妄為者、邪穢者、擊 擊或作弒父母者、殺人者、行淫者、
提前 1:10 比頑童者、盜刼人口者、誑言者、妄誓者、及一切逆正教之事 而設、
提前 1:11 此正教、乃循所託我之福音、即可讚 可讚或作洪福之天主榮耀之福音、
<h2> 謝主召其為使徒之洪恩
</h2>
提前 1:12 我謝我主耶穌基督、助我以力、以我為忠、任我以傳福音之職、
提前 1:13 我昔為毀謗者、窘逐者、侮慢者、但此因在不信之時、無知而作、故猶蒙矜恤、
提前 1:14 我主之恩寵愈增、俾我從基督耶穌、信之愛之、
提前 1:15 基督耶穌臨世、以救罪人、此言可信、人當悅納者、罪人中我本元惡、
提前 1:16 然我蒙矜恤、乃因耶穌基督欲先於我身顯其一切恆忍、使後之信主得永生者、以我為模範、
提前 1:17 惟願尊貴榮光、歸於永生之王、不可壞、不可見、獨一睿智之天主、至於世世、阿們、○
<h2> 指明失其信德之二人
</h2>
提前 1:18 我子<u>提摩太</u>乎、昔有預言指爾者、今我循此預言命爾、當念之而作善戰、
提前 1:19 信德具備、良心無虧、有人棄此良心、則失其信、若舟破沈水然、 則失其信若舟破沈水然原文作則其信之舟破矣
提前 1:20 其中有<u>許米乃</u>、<u>亞力山德</u>、我曾付之於<u>撒但</u>譴責之、使其不復毀謗、
提前 2:1 <h2>宜為眾人祈禱祝謝</h2> 我勸爾、首要者、當為眾人籲告、祈禱、懇求、感謝、
提前 2:2 當為君王及一切秉權者祈禱、俾我儕可虔敬端莊、安然無虞以度日、
提前 2:3 此為美善、且見納於我救主天主前、
提前 2:4 天主欲萬人得救、使之皆得知真道、
提前 2:5 蓋天主惟一、在天主世人之間、中保亦惟一、即降世為人之基督耶穌、
提前 2:6 舍己贖眾、此道及時已明證、
提前 2:7 我賴基督、言真而不偽、我為此道而特設為傳道者、為使徒、為異邦人之師、教之以信以真、○
提前 2:8 我欲人無怒無爭、隨在舉聖潔之手而祈禱、
<h2> 論婦女之妝飾
</h2>
提前 2:9 亦欲婦女所衣合宜、有廉恥、能謹守、勿以編髮及金珠與珍貴之衣為飾、
提前 2:10 惟以行善為飾、此乃自稱敬天主之婦女所宜、
<h2> 不許婦女在會中訓人
</h2>
提前 2:11 婦女學道、當安靜、且順服、
提前 2:12 我不許婦女授教、僭越其夫、惟當安靜、
提前 2:13 蓋<u>亞當</u>先受造、<u>夏娃</u>後受造、
提前 2:14 且非<u>亞當</u>見誘、乃婦見誘而陷於罪、
<h2> 婦人信主而循分必可得救
</h2>
提前 2:15 然婦若恆於信與愛、聖潔自守、則必因產子劬勞而得救、
提前 3:1 <h2>論為以毘司可普</h2> 人若慕以毘司可普 毘司可普見腓立比一章一節小註之職、是慕善工也、誠哉此言、
提前 3:2 以毘司可普、宜無可指摘、惟一其妻、 惟一其妻或作獨娶一妻原文作當為一婦之夫下同自守、廉潔、方正、樂待遠人、善於施教、
提前 3:3 不好酒、不好毆擊、不貪非義之利、 不貪非義之利有原文抄本無此句當溫良、不爭競、不貪婪、
提前 3:4 善於齊家教子端莊順服、
提前 3:5 人不知齊其家、焉能理天主教會、
提前 3:6 甫入教者、不可為以毘司可普、恐其自高、陷於魔之罪、與魔同刑、
提前 3:7 亦當有令聞於教會外之人、恐遭擯斥、而陷於魔之網、○
<h2> 會吏宜如何
</h2>
提前 3:8 會吏 會吏原文作第雅歌努下同第雅歌努見羅瑪十六章一節小註亦當端莊、勿二言、勿嗜酒、勿貪非義之利、
提前 3:9 以清心守道之奧妙、
提前 3:10 如此之人先試之、若無可指摘、則可為會吏、
<h2> 其婦當如何
</h2>
提前 3:11 其妻亦當端莊、勿讒毀、謹慎自守、凡事忠誠、
提前 3:12 會吏惟一其妻、善教子與其家、
提前 3:13 善盡會吏職者、必得上級、能毅然傳基督耶穌之道、○
<h2> 書此為使<u>提摩太</u>洞悉教規
</h2>
提前 3:14 我望速至爾所、先書此以達爾、
提前 3:15 我若遲延、使爾知當如何行事於天主之家、此家即永生天主之教會、真理之柱與基也、
<h2> 聖道奧妙
</h2>
提前 3:16 大哉虔敬之奧妙、無人不以為然、天主假人身顯著、因神而稱義、為天使所見、被傳於異邦人、見信於天下、而升於榮光、
提前 4:1 <h2>豫言末日必有棄信背道者</h2> 聖神明言、末日必有人背道、從迷惑人之邪神及鬼魔之教、
提前 4:2 偽善誑言、喪其良心、如肉被烙、
提前 4:3 禁嫁娶與食葷、然葷乃天主所造之物、欲信主識真理者、感恩而食、
提前 4:4 蓋凡天主所造之物皆善、感恩而受、無一可棄、
提前 4:5 此物因天主之言、亦因祈禱而潔矣、
<h2> 勸<u>提摩太</u>堅守正道
</h2>
提前 4:6 爾以此勸兄弟、則可為耶穌基督之善役、養育於主道、及爾所從之善教、
提前 4:7 虛誕之詞、屬老媼不經之談、爾當棄之、惟練習虔敬、
提前 4:8 蓋身之練習、其益少、惟虔敬、則凡事皆益、有今生來生之應許、
提前 4:9 誠哉此言、人皆當悅納者、
提前 4:10 我儕服勞受辱、正為此也、因我儕仰望永生天主、彼乃萬人之救主、更為信者之救主、
<h2> 凡事須盡己職
</h2>
提前 4:11 爾當以此諭人誨人、
提前 4:12 勿使人因爾年幼而藐視爾、乃當以言、以行、以愛、以信、以潔、為信者之模範、
提前 4:13 專務誦讀勸勉教誨、以待我至、
提前 4:14 爾所得之恩賜、即昔依預言在長老按手時所賜爾者、切勿輕忽、
提前 4:15 爾當念此而專務之、使爾上達、明顯於眾、
提前 4:16 爾當慎己、亦慎所教、當恆心在此、如是而行、則可自救、亦救聽爾者、
提前 5:1 <h2>宜如何規勸老幼男婦</h2> 勿斥耆老、惟諫之如父、勸幼者如弟、
提前 5:2 勸老婦如母、少女如妹、惟清潔是宜、
提前 5:3 無依之寡婦、 原文作真為寡婦者下同爾當敬之、
提前 5:4 寡婦有子孫、當學先行孝 行孝或作虔敬於家、以報其親、蓋此為美事、可見納於天主前、
提前 5:5 孑遺無依之寡婦、惟天主是賴、晝夜恆於祈禱、
提前 5:6 寡婦若好宴樂、雖生猶死、
提前 5:7 爾當以此誨之、使其無可指摘、
提前 5:8 人若不顧親屬、是棄道也、較之不信者更惡、不顧家人則尤甚、○
提前 5:9 寡婦載於册者、必年滿六十、素從一夫而未再嫁、 素從一夫而未再嫁原文作素為一夫之婦
提前 5:10 亦當有為善之稱、如育子女、款遠人、濯聖徒之足、濟受難之人、從諸善事、
提前 5:11 若年少之寡婦、不可載於册、 不可載於册原文作則辭之因彼貪宴樂之時、必有離基督之心而再嫁、
提前 5:12 棄前日之信、自取罪戾、
提前 5:13 且彼好閒、遊徧鄰舍、不但好閒、亦妄談滋事、言所不當言、
提前 5:14 故我欲年少之寡婦再嫁、生子治家、免仇敵得毀謗之機、
提前 5:15 蓋其中已有從<u>撒但</u>者、
提前 5:16 若信男信女、家有寡婦、則當自濟之、免累教會、使教會得濟無依之寡婦、○
<h2> 論會中長老
</h2>
提前 5:17 善治教會之長老、當倍敬之、其勞於傳道訓人者、待之更當如是、
提前 5:18 經云、碾穀之牛、勿籠其口、又云、工得其值、宜也、
提前 5:19 有訟長老者、無二三人為證、則勿聽、
提前 5:20 人有罪、當於眾前責之、使他人畏懼、
提前 5:21 我在天主及主耶穌基督並被選之天使前、命爾守此言、勿執成見、凡事勿偏視、
提前 5:22 勿遽按手於人、 或作勿輕為人行按手之禮勿與人共罪、當守己以潔、○
提前 5:23 勿常飲水、可少飲酒、為爾胃弱多病故也、○
<h2> 善惡顯著有先有後
</h2>
提前 5:24 有人其罪當時顯著、即被審判、有人其罪後日顯著、
提前 5:25 善事亦若是、有當時顯著、其不顯著者、終亦不得隱、
提前 6:1 <h2>為奴者宜盡己分</h2> 凡服役為奴者、當以凡事敬其主人為宜、免天主之名與教見謗於人、
提前 6:2 主人若為信道者、毋因其為兄弟而藐視之、必服事之尤勤、蓋受服事之益者乃信道者、蒙愛者、爾當以此訓人勸人、○
<h2> 宜遠避傳異教者
</h2>
提前 6:3 若有人施教、與此不同、不從我主耶穌基督之正言、及虔敬之訓、
提前 6:4 此人乃心驕、一無所知、專好辯問鬥辭、由此生妒嫉、爭競、訕謗、妄疑、
提前 6:5 並壞心術、喪真理之人所尚虛誕之爭辯、彼以虔敬為獲利之法、如此之人、爾當遠避、
<h2> 敬主乃大益
</h2>  如此之人爾當遠避有原文抄本無此二句
提前 6:6 然虔敬若兼知足、是大益也、
提前 6:7 我儕無所攜而出世、亦無所攜而去世、明矣、
提前 6:8 有衣食即當知足、
<h2> 貪為萬惡之源
</h2>
提前 6:9 圖富有者陷誘惑、罹網羅、墮無理有害之慾中即溺人於沈淪及滅亡者也、
提前 6:10 貪利為萬惡之根、有人慕之、則迷失於道、以多苦自刺、
提前 6:11 惟爾事天主之人、當避此諸事、追求善義、虔敬、篤信、仁愛、忍耐、謙遜、
提前 6:12 當為所信之道作善戰、持定永生、爾為此而蒙召、且在眾證者前、自訴善志、欲信此道、
<h2> <u>保羅</u>鄭重命<u>提摩太</u>
</h2>
提前 6:13 我在賜生命於萬有之天主前、及向<u>本丟彼拉多</u>為善道作證之耶穌前諭爾、
提前 6:14 當守此誡、無瑕疵、無可指摘、以待我主耶穌基督顯現、
提前 6:15 屆期、天主必將使之顯現、天主有洪福、 洪福或作當頌讚獨一有權者、萬王之王、萬主之主、
提前 6:16 獨一永生、居於不得近之光明中、乃人所未見、亦不能見、願尊榮與永遠之權能歸之、阿們、○
<h2> 富者當勿驕傲
</h2>
提前 6:17 當諭此世之富者、心勿驕傲、勿恃無定之財、惟恃永生天主、厚賜我眾百物以享之、
提前 6:18 故命富者為善、積累美事、喜於施舍、樂於濟眾、
提前 6:19 如是、為己積善作基、以備厥後可得永生、○
<h2> <u>保羅</u>勉<u>提摩太</u>遵守真道
</h2>
提前 6:20 <u>提摩太</u>乎、爾當守所託付爾者、避妄論虛詞、及偽稱智慧之辨問、
提前 6:21 蓋有人從之、而迷失信主之道、願恩寵偕爾眾、阿們、
提後 1:1 <h2><u>保羅</u>問<u>提摩太</u>安</h2> 為傳天主所許之生命、即在耶穌基督內之生命、奉天主之旨、為耶穌基督之使徒<u>保羅</u>、書達我愛子<u>提摩太</u>、
提後 1:2 願爾由我父天主及我主耶穌基督、得恩寵矜恤平康、○
提後 1:3 我感謝我清心所事我列祖所事之天主、因我晝夜祈禱時、念爾不已、
<h2> <u>提摩太</u>與外祖母與母均有信心
</h2>
提後 1:4 我念爾之流淚、甚慕見爾、使我滿心喜樂、
提後 1:5 憶爾有無偽之信、昔爾祖母<u>羅以</u>、爾母<u>友尼基</u>、有此信、我誠知爾亦有此信、
<h2> <u>保羅</u>勸其盡職
</h2>
提後 1:6 因此我勸爾以天主之恩賜、即因我按手所賜於爾者、再發動之、如火復熾、
提後 1:7 蓋天主所賜我儕、非畏懼之心、乃剛勇仁愛自守之心、
<h2> 勿以主道為恥宜為福音受苦
</h2>
提後 1:8 故爾勿以證天主之道為恥、亦勿以我因主被囚為恥、當賴天主之能、為福音與我共受苦、
提後 1:9 天主救我儕召我儕為聖、非按我之工、乃按其旨其恩、此恩即在萬古之先、因基督耶穌賜我儕者、
提後 1:10 今因我主耶穌基督現 於世而顯著矣、耶穌已毀死之權、以福音明著永不朽壞之生命、
提後 1:11 我為此福音、立為宣傳者、為使徒、為異邦人之師、
提後 1:12 為此、我受如此之苦不以為恥、蓋知我所信者為何、且深信其能保守我所付託至於彼日、
<h2> 宜堅守正言
</h2>
提後 1:13 爾當以信愛基督耶穌之心、守爾所聞於我正言之模範、
提後 1:14 昔所託於爾之善道、當賴居於我中之聖神守之、○
<h2> 二人離棄<u>保羅</u>一人厚待<u>保羅</u>
</h2>
提後 1:15 爾知<u>亞西亞</u>人、已皆背我、其中有<u>腓吉路</u>、<u>黑摩其尼</u>、
提後 1:16 願主矜恤<u>阿尼色弗</u>之家、蓋彼屢次慰我、不以我之縲絏為恥、
提後 1:17 彼在<u>羅瑪</u>時、殷勤尋我、至於得見、
提後 1:18 願主使之在彼日蒙主矜恤、其在<u>以弗所</u>殷勤事我、乃爾所知也、
提後 2:1 <h2>宜忠心事主</h2> 我子乎、爾賴基督耶穌恩寵、當剛強、
提後 2:2 爾在眾證者前、所聞於我之道、當轉託於忠信而能訓眾之人、
<h2> 以兵為喻
</h2>
提後 2:3 爾當忍苦、如耶穌基督之勁卒、
提後 2:4 凡為卒者、不以世務纏身、致可見悅於募之者、
提後 2:5 角力者、若不循規矩、則不得冠冕、
提後 2:6 勤勞之農、先得物產、宜也、
提後 2:7 我所言爾當思之、願主賜爾明於萬事、
<h2> 為福音當忍受苦難
</h2>
提後 2:8 當憶耶穌基督由死復活、乃<u>大衛</u>之裔循我之福音、 或作當憶大衛之裔耶穌基督循我之福音由死復活
提後 2:9 我為此福音受苦、至於見繫如犯法者、但天主之道、不能見繫、
提後 2:10 故我為蒙選者忍受諸難、使彼亦因基督耶穌得救、並得永存之榮、
提後 2:11 有一言可信者、我儕若與基督同死、亦必與基督同生、
提後 2:12 若同受難、亦必同王、我若不認彼、彼必不認我、
提後 2:13 我不信、彼仍可信、不能逆乎己、○
提後 2:14 爾當以此使人記憶、在主前諭眾、勿為言詞而起爭端、不但無益、且足迷惑聽之者、
<h2> 宜善講真理
</h2>
提後 2:15 爾當取悅於天主、為無愧之工、善頒真道、
<h2> 遠避行邪惡者
</h2>
提後 2:16 惟當棄妄論虛詞、因此使不虔之事愈增、
提後 2:17 彼眾之言、如毒瘡漸散於身、其中有若<u>許米乃</u>、<u>腓理徒</u>、
提後 2:18 彼眾迷失正道、言復活之事已過、致傾覆數人之信、
提後 2:19 然天主所築之基、仍為鞏固、有印誌云、主識屬己者、又云、呼基督 基督有原文抄本作主名者、當遠不義之事、
<h2> 教中真者固有偽者亦所不免
</h2>
提後 2:20 大室之中、不第有金器銀器、亦有木器瓦器、有為貴用、有為賤用者、
<h2> 宜清潔忍耐溫柔
</h2>
提後 2:21 人若潔己而去此可賤者、則為貴用之器、聖潔合乎主用、以備作種種善事、
提後 2:22 爾當遠幼年之嗜慾、追求義與信與愛、並與清心籲主者求和睦、
提後 2:23 惟愚魯無學之辯論、爾當避之、因知爭競由是而生、
提後 2:24 夫主之僕不可爭競、必以慈愛待眾、善於施教、亦當忍耐、
提後 2:25 拒道者當以謙和督責之、庶天主賜之悔心、俾識真理、
提後 2:26 魔既羅之、任意迷惑、可醒悟以脫其網、 或作魔羅之以網可醒悟致能順服天主之旨
提後 3:1 <h2>預言末日必有危險多人</h2> 爾當知末世必有危時、
提後 3:2 人惟自顧、好利、矜誇、驕傲、訕謗、逆親、辜負、不虔敬、
提後 3:3 無情、背約、 背約或作不解怨好讒、縱慾、殘酷、惡善、 惡善或作惡為善者
提後 3:4 奸詐賣友、任意妄為、倨傲自大、專愛宴樂、不愛天主、
提後 3:5 有虔敬之貌、而無虔敬之實、 而無虔敬之實原文作而不認其德若此者、爾當遠避、
<h2> 棄真理行諸惡
</h2>
提後 3:6 此等之人、有潛入人室、網羅被惑於多慾、而負重罪之愚婦、
提後 3:7 此婦常學道、而終不識真理、
提後 3:8 昔<u>雅尼</u> <u>佯比利</u>敵<u>摩西</u>、此等人、亦如是敵真理、其人壞心術、見絕於聖道、 見絕於聖道或作於主道被擯者
提後 3:9 然不能久敵、其愚魯必露於眾、如昔二人然、○
<h2> <u>保羅</u>勉<u>提摩太</u>效己
</h2>
提後 3:10 惟爾知我之教誨、品行、心志、信德、含容、仁愛、恆忍、
提後 3:11 及我在<u>安提約</u>、<u>以哥念</u>、<u>路司得</u>、所遇之窘逐患難、我受此諸窘逐、主皆救我於其中、
提後 3:12 凡欲從基督耶穌而虔敬度日者、必受窘逐、
提後 3:13 惟彼惡人及惑眾者、日增其惡、迷人而自迷、
<h2> 勸之遵守經言
</h2>
提後 3:14 惟爾所學及授爾以信者、當恆守之、爾知由誰學之也、
提後 3:15 爾自幼識聖經、聖經能使爾有智慧、由信基督而得救、
提後 3:16 聖經皆由天主默示所作、有益於教誨督責、使人歸正、教人學義、
提後 3:17 使事天主之人、得以純全練達、能行諸善事、
提後 4:1 <h2>命<u>提摩太</u>盡職</h2> 主耶穌基督顯現於其國時、將審判生者死者、我於天主前及主耶穌基督前諭爾、
提後 4:2 當宣道、無論時之順否、皆專務之、凡事寛容而訓誨、以督責、警戒、勸勉、
提後 4:3 蓋後必有人厭聞正道之教、喜聽悅耳之言、狥私慾而多增其師、
提後 4:4 又掩耳不聽真理、專向虛誕之詞、
提後 4:5 惟爾當事事警醒、耐苦作宣道之工、盡爾之職、
<h2> 自言己將逝世
</h2>
提後 4:6 今我血將流、如酒之灌奠、我逝日伊邇、
提後 4:7 我已作善戰、已盡我程、而守信主之道、
提後 4:8 今而後有稱義之冕、為我而藏、至彼日、按公義審判之主、必以賜我、不第賜我、亦賜凡慕主顯現之人、○
<h2> 命<u>提摩太</u>速攜<u>瑪可</u>來
</h2>
提後 4:9 爾務速就我、
提後 4:10 <u>底瑪</u>慕悅此世、因而離我、往<u>帖撒羅尼加</u>、<u>革勒先</u>往<u>加拉太</u>、<u>提多</u>往<u>達瑪太</u>、
提後 4:11 惟<u>路加</u>偕我、爾來此、當攜<u>瑪可</u>至、蓋彼於傳道之事、使我有益、
提後 4:12 我已遣<u>推基古</u>往<u>以弗所</u>、
提後 4:13 我在<u>特羅亞</u> <u>加布</u>家所留之外服、爾來時可攜至、並書卷、羊革卷尤要、
<h2> 示之謹防<u>亞力山德</u>
</h2>
提後 4:14 銅工<u>亞力山德</u>、多方害我、願主循其所行而報之、
提後 4:15 爾亦當謹防之、以其屢敵我道也、
<h2> 示以首次被審判之事
</h2>
提後 4:16 我首次申訴之時、無人護我、反皆離我、 願主勿以此為罪而歸之、
提後 4:17 惟主左右我、剛健我、致福音由我盡傳、俾異邦人皆聞之、且我得救、脫於獅口、
提後 4:18 主亦必救我脫諸惡事、且必祐我得入其天國、願榮光歸之、至於世世、阿們、○
<h2> 末以問安求恩結此書
</h2>
提後 4:19 問<u>毘司基拉</u>、<u>亞居拉</u>、及<u>阿尼色弗</u>家安、
提後 4:20 <u>以拉司都</u>尚居<u>哥林多</u>、<u>特羅斐摩</u>復病、我留之在<u>米利都</u>、
提後 4:21 爾務於冬月前就我、<u>友布魯</u>、<u>布甸</u>、<u>利努</u>、<u>革老底亞</u>、與諸兄弟問爾安、
提後 4:22 願主耶穌基督、常在爾心、願恩寵偕爾眾、阿們、
多 1:1 <h2><u>保羅</u>問<u>提多</u>安</h2> 天主僕<u>保羅</u>、為耶穌基督使徒、為使天主選民信道及識虔敬之真理、
多 1:2 希望無誑之天主、在萬古之先、所許我之永生、
多 1:3 及時天主用人宣傳而顯著其道、且由我救主天主之命、託我傳之、
多 1:4 書達<u>提多</u>、即按共信之道、為我真子者、願爾由父天主及我主耶穌基督、得恩寵矜恤平康、○
<h2> 留<u>提多</u>在<u>基利提</u>之故
</h2>
多 1:5 昔我留爾在<u>基利提</u>、為欲爾正其所缺之事、且循我所命爾者、在各邑立長老、
多 1:6 若有人無可指摘、惟一其妻、 惟一其妻或作獨娶一妻原文作當為一婦之夫其子女亦信道、無放蕩及不服約束之劣名、 則可畀以此職、
<h2> 論為伊毘司可普者宜如何
</h2>
多 1:7 伊毘司可普、 伊毘司可普見腓立比一章一節小註既為天主之家宰、當無可責、不偏執、不遽怒、不好酒、不毆擊、不貪財、
多 1:8 款待遠人、愛善良、節制、公義、聖潔、謹持、
多 1:9 恆守所學之真道、能以正道勸勉人、且折服好辯駁者、
<h2> 宜禁止妄傳道者
</h2>
多 1:10 蓋有多人不服者、言虛誕、行誘惑、而奉割禮者為尤甚、
多 1:11 其口當塞、彼為卑污之利、教所不當教、而傾覆人之全家、
多 1:12 <u>基利提</u>本族有詩人曰、<u>基利提</u>人、常好誑言、情如惡獸、腹飽身惰、
多 1:13 此證確然、故爾當嚴責之、使其以純正守道、
<h2> 勿從其虛言惡行
</h2>
多 1:14 勿聽<u>猶太</u>人虛誕之詞、勿從背真理者之規例、
多 1:15 凡物於潔者無有不潔、於見污及不信者、一無所潔、因其心其志亦已污矣、
多 1:16 彼自言識天主、而行則拒之、皆為可憎者、違逆者、絕於諸善者、
多 2:1 <h2>示<u>提多</u>如何訓人如何守己</h2> 惟爾所言、必合乎正教、
多 2:2 勸老者當謹慎、端莊、自制、於信、於愛、於忍、皆當純全無疵、
多 2:3 老婦所為、亦當合乎聖虔、勿讒毀、勿嗜酒、以善教人、
多 2:4 使少婦愛夫愛子、
多 2:5 自制、貞潔、守家、善良、順服其夫、免天主之道被人毀謗、
多 2:6 亦當勸幼男自制、
多 2:7 爾當於凡事顯己為行善之模範、於傳道無邪僻、端莊無偽、
多 2:8 所言當正、無可指摘、使仇敵無從議論爾惡、自覺慚愧、○
<h2> 為奴者當如何
</h2>
多 2:9 勸奴當服其主人、凡事求其悅、勿違其言、
多 2:10 勿竊其物、惟當盡忠、以致凡事榮我救主天主之教、○
<h2> 門徒宜行諸善待主降臨
</h2>
多 2:11 蓋天主普救之恩、已顯著於眾、
多 2:12 教我儕除諸不虔及世之情慾、得以自守公義虔敬、在此世度日、
多 2:13 以待所望之福、與至大之天主、我救主耶穌基督之榮顯、
多 2:14 彼為我儕舍己、以贖我儕出於諸惡、亦潔我儕為其選民、熱心為善、
多 2:15 爾當以此訓勸、且以諸權督責乎眾、勿使人輕視爾、
多 3:1 <h2>示<u>提多</u>何以訓人</h2> 爾當勸人記憶服於執政者、秉權者、順從其命、隨時有備、行諸善事、
多 3:2 勿毀謗人、勿爭競、當溫良、以謙和待眾、
<h2> 門徒昔與外人同罪今已蒙恩得救
</h2>
多 3:3 昔我儕亦無知、背逆、迷惑、役於嗜慾及諸淫佚、常行暴很媢嫉之事、且為人所惡、而彼此相惡、
多 3:4 惟我救主天主矜憐仁愛顯著之時、
多 3:5 拯救我、非由我行義之功、乃由其矜恤、使我受洗重生、賜我聖神以復新、 原文作拯救我非由我行義之功乃由重生之洗與聖神之復新而救我儕
多 3:6 聖神乃天主因我救主耶穌基督、厚賜我儕、
多 3:7 使我賴其恩寵而得稱義、希望為嗣子得永生、
多 3:8 此言確然、我欲爾以此明辨、使信天主之人、盡心行善、此為美事、有益於人、
<h2> 宜拒絕異端
</h2>
多 3:9 惟愚者之辯問、譜系之談論、律法之爭競、爾當遠之、此皆虛妄無益者、
多 3:10 從異端者、既警之一次二次、 若不聽則絕之、
多 3:11 蓋知如此之人、心術甚謬、雖自覺其罪、而仍犯之、○
<h2> 命<u>提多</u>迅速來見
</h2>
多 3:12 我遣<u>亞提瑪</u>或<u>推基古</u>就爾時、爾必速至<u>尼哥波立</u>見我、蓋我決意在彼過冬、
多 3:13 爾當殷勤餽教法師<u>西納</u>及<u>亞波羅</u>之贐、使無缺乏、
多 3:14 凡我教中人、皆當務善、以供人之所需、免不結果、○
多 3:15 偕我者皆問爾安、問信主而愛我者安、願恩寵偕爾眾、阿們、
門 1:1 <h2><u>保羅</u>問諸友安</h2> 為基督耶穌被囚<u>保羅</u>、及弟<u>提摩太</u>、書達我所愛同勞者<u>腓利門</u>、
門 1:2 與見愛之女弟<u>亞毘亞</u>、及我共伍者<u>亞基布</u>、及在爾家之教會、
門 1:3 願爾曹由我父天主及主耶穌基督、得恩寵平康、○
<h2> 為之謝恩
</h2>
門 1:4 我每祈禱時、常思念爾、感謝我天主、
門 1:5 因聞爾向主耶穌及諸聖徒、有愛有信、
門 1:6 願爾之信、與眾徒共有者、得有功效、 得有功效或作可以力行使人知爾曹諸善、乃為耶穌基督而行、
門 1:7 兄弟乎、我因爾之愛、大有喜樂、並覺慰藉、蓋聖徒之心、由爾而得安舒、
<h2> 遣<u>阿尼西母</u>歸又求<u>腓利門</u>接納
</h2>
門 1:8 我賴基督、雖能以所宜者毅然命爾、
門 1:9 然以愛故、寧求爾、蓋我<u>保羅</u>已老矣、今因耶穌基督被囚、
門 1:10 為我在縲絏中所得之弟子 所得之弟子原文作所生之子<u>阿尼西母</u>求爾、
門 1:11 彼昔於爾無益、今爾我同得其益、
門 1:12 我遣之歸、彼乃我心所切愛者、望爾納之、
門 1:13 我為福音受縲絏、原欲留之與我偕居、代爾事我、
門 1:14 但未知爾意、我不欲如此行、致爾之為善、非出於勉強、乃出於甘心、
門 1:15 彼暫時與爾相離、焉知非使爾永遠得之乎、
<h2> 待彼如兄弟
</h2>
門 1:16 不復如僕、 僕或作奴下同乃較僕為貴、直如可愛之兄弟、我甚愛之、況彼為爾之家人、又為信主者、不更當愛之乎、
門 1:17 爾若以我為同信者、則納彼如納我、
門 1:18 彼若有虧爾負爾之處、可咸歸於我、
門 1:19 我<u>保羅</u>親筆書此、我必償之、爾亦有負我者、即負我之身債、 即負我之身債或作即負我救靈魂之債我姑置弗言、
門 1:20 兄弟乎、求爾因主使我喜樂、因主安慰我心、
門 1:21 我書此達爾、深信爾必悅從、亦知爾之所行、必過於我之所言、
<h2> <u>保羅</u>有往見之望
</h2>
門 1:22 我亦求爾為我備館舍、緣我望賴爾之祈禱見釋、得就爾曹、○
門 1:23 為基督耶穌與我同囚者<u>以巴弗拉</u>問爾安、
門 1:24 與我同勞者<u>瑪可</u>、<u>亞利司達古</u>、<u>底瑪</u>、<u>路加</u>、俱問爾安、
門 1:25 願我主耶穌基督之恩、偕爾眾之心、阿們、
來 1:1 <h2>天主訓世古託先知今託聖子</h2> 古時天主藉諸先知屢次多方諭列祖、
來 1:2 在此末世、藉其子諭我儕、天主立子以嗣萬物、且藉子創造諸世界、
<h2> 聖子乃主榮位遠超天使
</h2>
來 1:3 子乃天主榮所發之光輝、為天主本體之真像、以其大能之命、主持萬物、既舍己以贖 贖原文作淨我罪、遂在上坐於至大者之右、
來 1:4 彼所得之名、既尊於天使之名、自超乎諸天使、
來 1:5 所有天使、天主曾向誰云、爾乃我子、我今日生爾、又云、我為其父、彼為我子、
來 1:6 又天主使冢子入世時、命曰、天主諸使者、皆當拜之、
來 1:7 言及天使、 經云、天主使其使者為風、使其役者為火、 使其使者為風使其役者為火或作使風為其使者使火為其役者
來 1:8 言及子、則曰、天主歟、爾之寶座、至於世世、爾之國柄、 爾之國柄原文作爾國之圭乃合乎義、
來 1:9 爾好善惡惡、故天主即爾之天主、以喜樂之膏膏爾、使爾得尊、勝於爾侶、
來 1:10 又曰、主歟、爾太初奠地之基、天亦為爾手所造、
來 1:11 天地必滅、惟爾恆存、天地必漸舊如衣然、
來 1:12 爾將捲之如衣、皆必更易、惟爾不變、爾壽無疆、
來 1:13 所有天使、天主曾向誰云、爾坐於我右、待我使爾敵為爾足凳、
來 1:14 天使非皆為服役之神、奉遣以事將得救之人乎、
來 2:1 <h2>今蒙主訓益當順從</h2> 故我儕當更慎於所聞之道、恐或遺之、
來 2:2 其藉天使所傳之道既確定、凡不順而逆者、皆遭應得之報、
來 2:3 我儕若輕忽救道如此之大者、何能逃罪乎、此道主始言之、而聞之者、明證於我儕、
來 2:4 且天主循己旨、以諸異跡奇事、及諸異能、並聖神恩賜、共證此道、○
<h2> 主降世為人與人同性
</h2>
來 2:5 我所言來世、天主未嘗使之服於天使、
來 2:6 有人證於經曰、世人為誰、爾垂念之、人子為誰、爾眷顧之、
來 2:7 爾使其稍 稍或作暫下同卑於天使、又冠之以尊以榮、使萬物服其足下、
來 2:8 既言使萬物皆服之、則不遺一物不服之者、但今我儕未見萬物皆服之、
來 2:9 惟見耶穌稍卑於天使、因死之苦、冠以尊榮、致其由天主恩為眾人受死、 受死原文作嘗死
來 2:10 萬物所本、萬物所歸者、欲引多子得榮、遂使救之之君、受苦難而得純全、宜也、
來 2:11 蓋使成聖者、及得成聖者、皆出於一、故稱之為兄弟、不以為恥、
來 2:12 彼曰、我將宣爾名於我兄弟間、頌爾於會中、
<h2> 拯救世人理宜如此
</h2>
來 2:13 又曰、我仰賴天主、又曰、我與天主所賜我之眾子在此、
來 2:14 眾子既有血肉之身、彼亦有血肉之身、致可以死而滅秉死之權者、即魔也、
來 2:15 且解釋因畏死而一生屈服者、
來 2:16 彼不援天使、乃援<u>亞伯拉罕</u>之裔、
來 2:17 故當凡事同於兄弟、得於天主之事、為矜恤忠信之大祭司、以贖民罪、
來 2:18 蓋彼既受難被試、自能救助被試之人、
來 3:1 <h2>救主尊榮大於<u>摩西</u></h2> 聖潔兄弟、共蒙天召者、爾當深思我教之使者與大祭司、 我教之使者與大祭司或作我儕所信為使者為大祭司者即基督耶穌、
來 3:2 彼盡忠於立之之天主前、如<u>摩西</u>盡忠於天主全家、
來 3:3 彼當受榮過於<u>摩西</u>、猶建家者之尊於其家、
來 3:4 蓋凡家必有建之者、建萬有者、天主也、
來 3:5 <u>摩西</u>為僕、在天主全家盡忠、為預證將來必傳之道、
來 3:6 基督為子、治理其家、我儕若持守毅然之心、與可誇之望、鞏固至終、則皆為其家、
<h2> 不信救主受罰甚於古之<u>以色列</u>人
</h2>
來 3:7 故如聖神云、今日爾若聽主之言、則勿剛愎爾心、
來 3:8 如昔民之激主怒、即在曠野試主之時、
來 3:9 其時爾列祖歷四十年、觀我之作為、猶試我探我、
來 3:10 故我怒斯代之人、曰、其心常迷、不識我道、
來 3:11 乃怒而誓曰、必不許其享 享原文作入下同我安息、
來 3:12 兄弟乎、爾當謹慎、恐爾中有人、懷不信之惡心、違背永生天主、
來 3:13 故爾當乘尚有今日、日相勸勉、免爾中有人迷於罪、而剛愎其心、
來 3:14 我儕若持守始初之信、鞏固至終、則於基督有分矣、
來 3:15 經云、爾今日若聽主之言、則勿剛愎爾心、如在激主怒之時、
來 3:16 其時聞而激怒者誰、非從<u>摩西</u>出<u>伊及</u>之眾乎、
來 3:17 天主於四十年間怒誰、非犯罪而屍仆於曠野者乎、
來 3:18 天主誓之、不許享其安息者誰、非違背 違背或作不信之人乎、
來 3:19 由是觀之、彼不享其安息、乃因不信之故、
來 4:1 <h2>門徒以信得安息</h2> 既蒙應許享主之安息、則當謹慎、恐爾中或有遲緩不及者、
來 4:2 蓋福音傳於我儕、如傳於彼眾然、但所聞之道、於彼眾無益、因聞之者、不以信而融洽、
來 4:3 惟我儕已信者、得享安息、如主云、我怒而誓、必不許其享我之安息、其實造物之工、自創世以來皆已竣矣、
來 4:4 蓋論及第七日、經云、天主於第七日、已竣其工而安息、
來 4:5 以上所引之經 原文作在此處云、必不許其享我之安息、
來 4:6 如是、必別有得享安息者、但先聞福音者、因不信故、而不得享、
來 4:7 越多年後、於<u>大衛</u>書中、復定一日曰、爾今日若聽主之言、則勿剛愎爾心、
來 4:8 若<u>約書亞</u>曾使民得安息、則後必不復言他日、
來 4:9 由是觀之、必尚有安息為天主之民而存、
來 4:10 凡得安息者、必皆工竣而安息、如天主之工竣而安息然、
來 4:11 故我儕當奮勉以得此安息、恐有人效彼眾、而陷於違背 違背或作不信之罪、
<h2> 天主聖言甚為嚴厲
</h2>
來 4:12 蓋天主之言、活潑有力、較兩刃之劍尤利、神氣與骨髓、無不剖入、心之意念、無不鑒察、
來 4:13 且無一物得隱於鞫我之天主前、皆於其目前皎然顯露、○
<h2> 聖子凡事與世人同受磨鍊其為祭司自能恤人之懦
</h2>
來 4:14 我儕既有大祭司長已升天者、即天主子耶穌、則當持守所奉之教、
來 4:15 蓋我儕之大祭司、非不能體恤我懦弱、彼曾於凡事被試、與我儕無異、惟無罪、
<h2> 人宜依賴救主坦然至天主寶座前求恩
</h2>
來 4:16 故我儕當毅然至施恩之寶座前、則可蒙矜恤、受恩寵、隨時得祐助焉、
來 5:1 <h2>論救主為祭司職分尊榮</h2> 凡由人間選為大祭司者、皆為人而立、以理崇奉天主之事、使其獻禮物與贖罪之祭、
來 5:2 彼既多懦弱、必能體恤愚昧迷罔之人、
來 5:3 是以彼獻贖罪之祭、當為民獻、亦為己獻、
來 5:4 此大祭司之尊位、非蒙召於天主如<u>亞倫</u>者、無人可自取、
來 5:5 如此、基督亦未嘗自尊為大祭司、乃語彼云、爾乃我子、我今日生爾者 立之為大祭司、
來 5:6 如經他章云、爾永為祭司、循<u>麥基洗德</u>之等次、
來 5:7 基督在世為人之時、 原文作基督在肉體之時大聲號泣、祈禱籲懇能救其免死者、遂蒙應允、解其憂懼、 遂蒙應允解其憂懼或作因有敬畏之心即蒙允聽
來 5:8 雖為子、亦受苦難、而學順服、
來 5:9 及成全、則為凡順服之者成為永救之原、
來 5:10 天主稱之為大祭司、循<u>麥基洗德</u>之等次焉、○
<h2> 責以未能深明其義
</h2>
來 5:11 論及此人、 或作論及此事我有多言、難以解說、因爾聽之、懵然不明故也、
來 5:12 爾曹學道已久、當為他人之師、但今復需人以天主道之開端教爾、爾成為需乳不需堅實之食者、
來 5:13 凡食乳者、不明義之道、以其為嬰孩也、
來 5:14 惟成人方食堅實之食、其心因習練而明、能別善惡矣、
來 6:1 <h2>勸以守道勿棄</h2> 是以我儕姑舍基督道之開端、而進於完備、不復立基、若悔改妄行、信從天主、
來 6:2 洗禮、按手、死者復活、永決之審判、諸道是也、
來 6:3 若天主許我儕、則必行是、
來 6:4 蓋人已蒙光照、受天上賞賜、得聖神之感、
來 6:5 嘗天主善道之味、又覺悟來世之權能、
來 6:6 後竟背教、則不能再悔改自新、因其復釘天主子於十字架而顯辱之、
來 6:7 譬諸地土、屢得雨潤而生百物、供耕者之用、則天主必降福於斯地、
來 6:8 其生荊棘蒺藜之地、必見棄被詛、終必見焚、
來 6:9 所愛者乎、我雖如此言、猶信爾不至如此、亦信爾必得救、
來 6:10 爾曹為天主名勤勞而施仁愛、素供事聖徒、今仍供事之、天主非不義、必不忘爾之工、
<h2> 宜殷勤忍耐仰賴天主
</h2>
來 6:11 我願爾曹各人、皆如此殷勤、則至終實有可望、
來 6:12 爾曹匆怠、當效彼因信及忍而得所許者、○
來 6:13 昔天、主許<u>亞伯拉罕</u>時、因無大於己可指而誓者、則指己而誓云、
來 6:14 我必賜福於爾、使爾子孫眾多、
來 6:15 <u>亞伯拉罕</u>恆忍以待、故得所許、
來 6:16 凡人立誓、必指大於己者而誓、既立誓、則事定、而爭辯皆息、
<h2> 天主所許無不應驗
</h2>
來 6:17 天主欲使將得所許之福者、確知其旨不易、則實之以誓、
來 6:18 我儕避難堅心希望所許之福、既有此永不可易之二事、天主於此事、不能誑言、我儕即大有勉勵、
來 6:19 我儕有此望、猶心之錨、堅定不移、入於幔內、
來 6:20 前驅之耶穌、為我儕先入幔內、循<u>麥基洗德</u>之等次、永為大祭司、
來 7:1 <h2>論救主為祭司循<u>麥基洗德</u>之等次</h2> 此<u>麥基洗德</u>、即<u>撒冷</u>之王、又為至上天主之祭司、昔<u>亞伯拉罕</u>、戰敗諸王旋歸之時、<u>麥基洗德</u>迓之、為之祝福、
來 7:2 <u>亞伯拉罕</u>以所有者、什取一以供之、其名譯即義之王、又稱<u>撒冷</u>之王、譯即平康之王、
來 7:3 彼無父母、無譜系、無生之始、無壽之終、乃如天主之子、永為祭司、
來 7:4 爾試思之、祖<u>亞伯拉罕</u>、以所獲者什取一以供之、則其人之尊貴何如、
來 7:5 <u>利未</u>子孫之得祭司職者、雖與民皆為<u>亞伯拉罕</u>之裔、同為兄弟、仍奉律法之命、以民之物、什取其一、
來 7:6 <u>麥基洗德</u>雖不屬<u>利未</u>之族、猶於<u>亞伯拉罕</u>之物、什取其一、且為蒙應許者祝福、
來 7:7 自來位尊者、必為位卑者祝福、此不可駁之理也、
來 7:8 當受什一者、皆將死之人、惟受什一之<u>麥基洗德</u>、經證之云、彼乃生也、 原文作於此受什一者皆將死之人惟於彼受什一者經證之云彼乃生也
來 7:9 受什一之<u>利未</u>人、亦可謂同<u>亞伯拉罕</u>什取其一、以供<u>麥基洗德</u>、
來 7:10 蓋<u>麥基洗德</u>迓祖<u>亞伯拉罕</u>時、<u>利未</u>已在祖體中、
<h2> 救主祭司之職自大於<u>亞倫</u>祭司之職
</h2>
來 7:11 昔民受律法、即在<u>利未</u>子孫得祭司職之時、若賴此祭司之職、能得成全、何用別設一祭司、循<u>麥基洗德</u>之等次、而不循<u>亞倫</u>之等次乎、 又作人若賴利未子孫所得祭司之職能得成全何須別設一祭司循麥基洗德之等次而非循亞倫之等次乎民所受之律法與此祭司之職實有關係
來 7:12 祭司之職既易、則律法亦必易、
來 7:13 蓋此言所指者、乃屬他支派、從無有人奉事於祭臺者、
來 7:14 蓋明明我主由<u>猶大</u>支派出、此支派、<u>摩西</u>未嘗以祭司之職諭之、
來 7:15 既云別設一祭司、彷彿<u>麥基洗德</u>、則祭司之職 祭司之職或作律法必易、愈明也、
來 7:16 彼立為祭司、非循世間 世間原文作肉體之法、乃循永生之能、
來 7:17 蓋天主云、 原文作蓋其證云爾永為祭司、循<u>麥基洗德</u>之等次、
來 7:18 前之法度、輕弱無益、故廢之、
來 7:19 蓋律法無所成全、惟新賜更美之望、我儕賴以近於天主前、
來 7:20 且耶穌 為祭司非不以誓而立、
來 7:21 <u>利未</u>人為祭司、皆不以誓而立、惟耶穌則以誓、蓋經指之云、主誓而不改、爾永為祭司、循<u>麥基洗德</u>之等次、
來 7:22 如是、則耶穌為更美之約之中保、
來 7:23 彼眾為祭司者、相繼甚多、因有死而不能常、
來 7:24 惟耶穌 原文作惟此既永存、故其祭司之職、亦永不更易、
來 7:25 是以凡賴耶穌而至天主前者、耶穌能全救之、蓋彼恆存、為之祈禱、○
來 7:26 如此大祭司、原為我儕所需、聖潔、無玷無垢、遠乎罪人、升天無上、
來 7:27 不似彼大祭司、每日獻祭、先為己罪、後為民罪、蓋獻己為祭、一次而成為民罪獻祭之事矣、
來 7:28 律法立懦弱之人為大祭司、律法後之誓言、則立永遠全備之子焉、
來 8:1 <h2>救主為祭司其職真而且永<u>利未</u>人為祭司之職自當廢棄</h2> 前所言之大旨、即我儕有如此大祭司、在天坐於至大者寶座之右、
來 8:2 司理聖所 聖所或作聖事及真幕、乃主所設、非人所設者、
來 8:3 凡大祭司皆為獻禮物祭祀而立、故亦當有所獻之物、
來 8:4 耶穌 原文作彼若仍在地、則不得為祭司、蓋在地已有祭司、遵律法獻祭、
來 8:5 彼眾 在此所用以奉事天主者、即在天者之影與像、如昔<u>摩西</u>將造幕時、天主命之曰、爾當慎、爾造諸物、皆循在山所示爾之式、
<h2> 以福音永久之約廢古昔暫時之約
</h2>
來 8:6 今所立之約更美、立約所許之福亦更美、耶穌既為此約之中保、則其所得祭司之職亦更美、
來 8:7 前約若無虧缺、則無立後約之處、
來 8:8 ［ 經載］主責民曰、日將至、我與<u>以色列</u>家及<u>猶大</u>家、將立新約、
來 8:9 此約、不似我與其祖所立之約、即我援其手、導之出<u>伊及</u>時所立者、蓋彼不守我約、故我不眷顧之、此乃主所言者、
來 8:10 主又曰、此日之後、我與<u>以色列</u>家所立之約、即將以我之律法、置於其衷、銘於其心、我將為彼之天主、彼將為我之民、
來 8:11 亦不需各教其兄弟鄰里曰、爾當識主、蓋由小至大、皆必識我、
來 8:12 我將宥其不義、不復念其罪惡云、
來 8:13 既言新約、則以前約為舊、凡舊而漸衰者、必速歸於無有、
來 9:1 <h2>論舊約之儀文祀典</h2> 前約 有原文抄本作前幕有崇事之例、及在地之聖所、
來 9:2 設有前幕、稱為聖所、有燈臺與案、及陳設之餅、
來 9:3 二幔之後、又有幕、稱為至聖所、
來 9:4 有焚香之金臺、 金臺或作金鑪有約匱、四面飾以金者、匱內有盛瑪拿之金壺、<u>亞倫</u>萌芽之杖、及刻約之石版二、
來 9:5 匱上有榮耀之基路冰、掩罩於贖罪之所、論此數端、今且不詳言之、
來 9:6 諸物既備、則眾祭司常入前幕、以行崇奉之事、
來 9:7 其內幕、惟大祭司入之、一歲一次、無不攜血為己及民之過而獻、
來 9:8 聖神以此明示、前時之幕猶存、入聖所之路、尚未明顯、
來 9:9 是幕、乃今時之預像、 或作是幕乃預像至於今時於此獻禮物祭祀、不能使崇事之人純全、心中安然、
來 9:10 俱為世俗 世俗原文作肉體之儀文、與飲食及諸盥濯之規例、皆設立至振興之時乃止者也、
<h2> 以牛羊獻為祭用其血行潔禮不如救主流己血獻己身贖人之罪
</h2>
來 9:11 今基督已至、為將來美事之大祭司、由更大更全之幕、非人手所造、不屬此世者、
來 9:12 且未用牛羊之血、惟用己身之血、一次入聖所、永贖人罪、
來 9:13 若牛羊之血、與焚化牝犢之灰、灑於不潔者、能潔其身、
來 9:14 何況基督感於永在之神、以己無瑕之身、獻於天主、其血豈更不淨爾心去妄行、使爾奉事永生之天主乎、
來 9:15 緣此、彼為新約之中保、已死而贖前約時所犯之罪、使蒙召者得所許之永福、 福原文作業
來 9:16 凡遺命、 遺命按希拉原文作第亞提基第亞提基亦約之義必待命者死、
來 9:17 命者死、然後遺命方可以行、命者尚生、則遺命無所用、
來 9:18 故前約亦非不以血而立者、
來 9:19 當日<u>摩西</u>遵律法傳諸誡於民、乃取牛羊之血和水、以絳線與牛膝草、灑於其書及民眾、
來 9:20 曰、天主與爾立約、以此血為據、 原文作此乃天主所命爾之約之血
來 9:21 又以血灑於幕、及祭祀諸器、
來 9:22 遵律法、諸物皆以血而潔、若不流血、則無赦免、
來 9:23 按天上物式而造者、當用如此之祭祀以潔之、則天上本物、當用較此更美之祭祀以潔之、
來 9:24 蓋基督非入手造之聖所、即真聖所之影像、乃實入於天、今為我儕立於天主前、
來 9:25 不須屢獻己身、如彼大祭司、每年以牲之血、 以牲之血原文作以非己之血入於聖所、
來 9:26 若然、則基督自創世以來、多次受苦、惟在此末世、一次顯現、自獻為祭、以除人罪、
來 9:27 按定命、人一次而死、死後有審判、
來 9:28 如是基督一次獻己、以負 負或作贖眾人之罪、後必以無罪再顯著於望之者、使之得救、 後必以無罪再顯著於望之者使之得救或作後必再顯著使望之者得救不復有罪當贖
來 10:1 <h2>按律法而獻之祭不能除罪</h2> 律法既為將來美事之影、非本物之實形、故不能以每年所恆獻之祭、使來前者得純全、
來 10:2 若能、則崇事者、一潔其心、不復覺有罪、獻祭之事、豈不止息乎、
來 10:3 但此祭、使人每年記憶其罪耳、
來 10:4 蓋牛羊之血、不能除罪、
來 10:5 故基督臨世之時、曰、 主歟、祭祀與禮物、爾所不欲、爾曾為我備一身、
來 10:6 火焚祭與贖罪之祭、爾所不悅、
來 10:7 我即云、天主歟、我來以遵行爾旨、在書卷載有指我之言、
來 10:8 先既言祭祀與禮物、火焚祭與贖罪之祭、爾不欲不悅之、此皆遵律法而獻者、
來 10:9 後則言天主歟、我來以遵爾旨、以是而觀、彼乃廢其先者以立其後者、
<h2> 救主一次獻身為祭人罪永除
</h2>
來 10:10 我儕由此旨、賴耶穌基督一次獻己身、得成聖潔、
來 10:11 凡祭司、每日立而崇事、屢獻一式之祭、此祭永不能除罪、
來 10:12 惟基督一次獻贖罪之祭、則永坐於天主之右、
來 10:13 待諸敵為其足凳、
來 10:14 蓋彼一次獻祭、使得成聖者永遠純全、
來 10:15 聖神亦與我儕為證、蓋云、
來 10:16 主曰此日後、我將以我律法、置於其衷、銘於其心、此乃我與彼所立之約、
來 10:17 且曰、我不復記其愆尤罪惡、
來 10:18 罪既赦免、則不復為罪獻祭矣、○
<h2> 勸以堅心守道忍受艱苦
</h2>
來 10:19 兄弟乎、我儕既賴耶穌之血、得毅然以入聖所、乃由彼為我儕所開永生之新路、自幔而過者、此幔即其肉體、
來 10:20 a
來 10:21 且既有大祭司、理天主之家、
來 10:22 則當誠意篤信、心被灑以去惡念、身被洗以清水、而至天主前、
來 10:23 持守所奉使我有望之道、堅定不移、蓋許我儕之主、誠信者也、
來 10:24 當彼此相顧、激發愛心、鼓勵行善、
來 10:25 勿停止會集、效彼停止者、當彼此勸勉、見其日伊邇、更當如是、
來 10:26 我儕得識真理後、若故犯罪、則無復有可贖之祭、
來 10:27 惟戰慄以待審判、及將焚燬諸敵之烈火、
來 10:28 若有犯<u>摩西</u>律法者、二三人作證、必殺之無赦、
來 10:29 況蹂躪天主之子、以使人成聖之約之血為不潔、又侮慢施恩之 聖神、爾意其人應受之刑、當如何重哉、
來 10:30 經載主云、罰惡在我、我必報之、言此者、我儕知之、又曰、主必審鞫其民、
來 10:31 遭永生天主之譴、可畏也已、
來 10:32 當追憶前日、爾蒙光照之後、爾忍受多難、譬之戰爭、
來 10:33 或受毀謗、遭患難、如在戲場受辱者為眾所觀、或有人受如此之苦、亦與之同苦、
來 10:34 蓋我在縲絏之中、爾體恤我、 或作蓋人在縲絏爾體恤之人奪爾業、爾忍之而喜、自知在天有愈美恆在之業、
來 10:35 故勿失爾毅然之心、蓋此有大賞也、
來 10:36 爾須忍耐、使爾能行天主之旨、可得所許者、
來 10:37 蓋復待片時、而將來者必來、決不遲延、
來 10:38 經云、義人必以信得生、若退後、我心不悅之、
來 10:39 然我儕不屬退後而淪亡者、乃屬信主而靈魂得救者也、
來 11:1 <h2>論何為信</h2> 夫信使人以所望者為實、 為實或作為必得為未見者之據、
來 11:2 古人因信而得美稱、
來 11:3 我儕因信、則知諸世界以天主命而造、致所見之物、非由有形者出、
來 11:4 <u>亞伯</u>有信、獻祭於天主、較<u>該隱</u>為美、故蒙天主嘉其所獻而證其為義、是以雖死仍似有言、
來 11:5 <u>以諾</u>有信、得不死而接於天、天主既接之、人不復見之、未接之先、已得見悅於天主之證、
<h2> 無信不能見悅於主
</h2>
來 11:6 無信不能見悅於天主、蓋就天主者、必當信有天主、且信天主必賞求之之人、
<h2> 引古列聖以證信果
</h2>
來 11:7 <u>挪亞</u>有信、蒙天主默示未見之事、遂敬畏主、而造方舟以救其家、以此罪世、且得由信之義、
來 11:8 <u>亞伯拉罕</u>有信、蒙主命、往將獲以為業之地、即遵命而出、臨出之時、尚不知所往、
來 11:9 彼有信而為旅於天主所許之地、如在異邦、居於幕、與後蒙應許之<u>以撒</u> <u>雅各</u>同、
來 11:10 希望天主所經營建造有基之邑、
來 11:11 <u>撒拉</u>有信、雖過生育之期、尚能懷妊生子、因彼以應許者為可信、
來 11:12 故由一人、身若已死者、生育蕃衍、如天星之眾、如海沙之無數、
來 11:13 此皆至死有信而未得所許者、惟遙望之、即欣喜以待、自謂在世為客旅、為寄居者、
來 11:14 凡自謂如是者、明其欲得家鄉、
來 11:15 彼若思所出之故鄉、尚有機可返、
來 11:16 然彼等慕更美之家鄉、即在天者、故天主自稱為彼之天主不以為恥、而為之備邑、
來 11:17 <u>亞伯拉罕</u>有信、被試時、獻<u>以撒</u>、此乃蒙應許者、獻其獨子、
來 11:18 論此子、天主雖語之曰、<u>以撒</u>所生者、方稱為爾之苗裔、 而仍獻之、
來 11:19 自以為天主必能使其子由死復活、固如由死中而復得之也、
來 11:20 <u>以撒</u>有信、以未來之事、為<u>雅各</u> <u>以掃</u>祝福、
來 11:21 <u>雅各</u>有信、臨死之時、為<u>約瑟</u>二子祝福、扶杖而拜、
來 11:22 <u>約瑟</u>有信、臨終預言<u>以色列</u>民必出 <u>伊及</u>、為己之骸骨而留遺命、
來 11:23 <u>摩西</u>父母有信、見<u>摩西</u>誕生俊美、遂藏之三月、不畏王命、
來 11:24 <u>摩西</u>有信、及長不願稱為<u>法老</u>女之子、
來 11:25 願與天主民同受苦、不願暫享罪惡之逸樂、
來 11:26 彼以為為基督而受之辱、較<u>伊及</u>諸財尤寶、因望賞賚故也、
來 11:27 彼有信、離<u>伊及</u>不畏王怒、彼有恆心、如見不可見者、
來 11:28 彼有信、則設逾越節、行灑血之禮、免滅 <u>伊及</u>長子者、害及<u>以色列</u>人、
來 11:29 <u>以色列</u>人有信、過紅海如行陸地、<u>伊及</u>人試行之、則沈溺焉、
來 11:30 <u>以色列</u>人有信、繞<u>耶利歌</u>城、歷七日、城即傾頹、
來 11:31 妓<u>拉合</u>有信、以平安接偵者、故不與不信者偕亡、
來 11:32 我何必盡言、有若<u>基甸</u>、<u>巴拉</u>、<u>參孫</u>、<u>耶弗他</u>、<u>大衛</u>、<u>撒母耳</u>、及諸先知、如歷敘之、則時有不足也、
來 11:33 彼眾有信、則服敵國、行公義、獲所許、箝獅口、
來 11:34 滅火燄之勢、避刀之鋒刃、由弱成強、於戰則勇、攻退異邦人隊伍、
來 11:35 有婦得見其死者復活、有人受酷刑而不苟免、為欲得更美之復活、
來 11:36 有人受凌侮、鞭撲、縲絏、囹圄之試、
來 11:37 被石擊、被鋸解、試以酷刑、死於鋒刃、衣綿羊山羊之皮、奔走無定、受窮乏、患難、困苦、
來 11:38 逃於曠野、山嶺、巖穴、地窖、轉徙流離、若此之人居世、世實不堪也、
來 11:39 此皆得有信之稱、但未得天主所許者、
來 11:40 蓋天主為我儕備至善之福、彼眾不得享福成全、必待與我儕同享之、 或作蓋天主為我儕備更美之福彼眾享福若不與我儕同享則不能成全原文作天主為我儕備更美之事若非我儕與偕彼眾則不能成全
來 12:1 <h2>勸以恆心守道忍耐受苦諸事謹慎</h2> 既有若此為證者、如雲之多、圍繞我儕、則當解諸重負、及易纏我之罪、以恆忍、趨我前當趨之場、
來 12:2 仰望耶穌、即始立我信而終成之者、彼思所將得之樂、不以凌辱為意、受十字架之苦、今坐於天主寶座之右、
來 12:3 彼忍惡人如此之橫逆、爾當思之、免爾疲倦喪膽、
來 12:4 爾之敵惡、尚未爭至於流血、
來 12:5 爾曹又遺忘勸爾如子之言曰、我子、主懲爾、勿藐視、主責爾、勿喪膽、
來 12:6 蓋主懲其所愛者、撲其所納之子、
來 12:7 爾若受懲、則是天主待爾如子、焉有父而不懲其子者乎、
來 12:8 眾既受懲、爾若不受懲、則為私子、非嫡子也、
來 12:9 生我身之父、懲我而我敬之、況賦畀我神之父、豈不更當服之以致得永生乎、
來 12:10 生我身之父、暫時任意懲我、惟賦畀我神之父懲我、乃為我之益、使我成聖、可同於彼、
來 12:11 凡懲責、受之時不為樂、乃為憂、後必為由懲責得練達者、結善義平康之果、
來 12:12 故手倦膝弱者、爾當健之、
來 12:13 所行之路、當修而平之、 原文作當為爾足平直其徑免跛者失道、且使之全愈、
來 12:14 當求與眾和睦、亦求聖潔、蓋非有聖潔、不得見主、
來 12:15 當謹慎、恐爾中有失天主之恩者、恐有毒根滋長、妨礙爾眾、使多人染穢污、
來 12:16 恐有行淫者、褻瀆者如<u>以掃</u>、彼為一餐、鬻長子之業、
來 12:17 後欲得祝福而反見棄、雖號泣求父回意、 雖號泣求父回意或作雖號泣求悔改仍不能得、此爾所知也、○
來 12:18 爾所至者、非彼可捫之山、在彼有烈火、密雲、幽暗、暴風、
來 12:19 號角之音、傳語之聲、聞其聲者、求毋復與之言、
來 12:20 有命之云、近此山者、雖走獸亦必以石擊、或以箭射、此命、彼眾不能當之、
來 12:21 且所見者、可畏之甚、致<u>摩西</u>云、我恐懼戰慄、
<h2> 表明新約勝於舊約
</h2>
來 12:22 爾曹所至者、乃<u>郇</u>山、永生天主之城、天上之<u>耶路撒冷</u>、在彼有千萬天使聚集、
來 12:23 有名錄於天諸長子之會、有審判眾人之天主、有義人得全者之靈、
來 12:24 有新約之中保耶穌、及所灑之血、此血彷彿有言、較<u>亞伯</u>血之言尤善、
來 12:25 慎勿棄語爾者、當時在地傳命者、彼眾棄之、不得免刑、況由天而言者、我儕背之、焉能免刑、
來 12:26 當時其聲震地、今又曰、復一次、我不第震地、亦必震天、
來 12:27 此言復一次、乃明示可震者既為受造之物終必廢、而不可震者必永存、
來 12:28 故我儕既得不可震之國、則當感恩、虔恭寅畏、以事天主、此乃天主所悅者、
來 12:29 蓋我天主如烈火然、
來 13:1 <h2>勸以彼此相愛</h2> 爾當恆存兄弟相愛之心、
來 13:2 勿忘款待客旅、曾有款待客旅者、不自知其所款待者為天使、
來 13:3 當念被囚者、如與之同囚、念受苦者、因己亦具此身、 因己亦具此身原文作因爾亦在肉身
<h2> 毋苟合
</h2>
來 13:4 眾當以婚姻為貴、床勿玷污、惟苟合行淫者、天主必定其罪、
<h2> 毋貪婪
</h2>
來 13:5 務絕貪婪、以己所有者為足、蓋 經載主曰、我必不棄爾、不離爾、
來 13:6 故我儕可毅然曰、主乃助我、我無所畏、人能以何害加我、 我無所畏人能以何害加我或作任人向我何為我皆不懼○
<h2> 宜敬傳主道者
</h2>
來 13:7 導爾之師、傳天主道於爾者、爾當念之、觀其所行之功效、而法其信、
來 13:8 耶穌基督、自昔至今、以至永遠、乃不改變、
<h2> 宜謹避異端
</h2>
來 13:9 勿為諸異端所撼、心堅以 主恩、非以 別飲食之事、乃善也、 別飲食之事、行之者從未得益、
來 13:10 我儕有祭臺、其上之祭物、在幕中奉事者、不得食之、
來 13:11 犧牲之血、被大祭司奉入聖所贖罪後、犧牲之體、遂焚於營外、
<h2> 宜信認救主
</h2>
來 13:12 是以耶穌欲以己血使民成聖、亦受苦於邑門外、
來 13:13 故我儕當出營外就之、忍受其所受之辱、
來 13:14 蓋在此、我儕無恆存之邑、惟求將來之邑、
來 13:15 是以我儕當賴耶穌、讚美天主、稱謝其名、為我口之果、以此為祭而獻之、
<h2> 宜施舍
</h2>
來 13:16 勿忘行善、供人之所需、此乃天主所悅之祭、
<h2> 宜順從掌權者
</h2>
來 13:17 導爾之師、爾當信從順服、彼為爾靈魂警醒、知因此必被審判、當使彼樂而無憂以為之、否則無益於爾、
<h2> 求為己祈禱
</h2>
來 13:18 爾當為我儕祈禱、蓋我儕自知良心具備、凡事欲循正道而行、
來 13:19 更切求爾為我祈禱、使我復得速就爾、
<h2> 末以求主保護結此書
</h2>
來 13:20 賜平康之天主、即曾使群羊之大牧我主耶穌基督、因永約之血由死復活者、
來 13:21 願其藉耶穌基督在爾中行其所悅、賜爾於各善事得全備、使爾得行其旨、願榮光歸之、至於世世、阿們、○
來 13:22 兄弟乎、我畧書此達爾、求爾聽我勸勉、
來 13:23 爾可知弟<u>提摩太</u>已被釋、彼若速至、我必偕之往見爾、
來 13:24 祈爾問導爾之諸師及諸聖徒安、<u>以大利</u>人、俱問爾安、
來 13:25 願恩寵常偕爾眾、阿們、
雅 1:1 <h2>門徒雖受苦難仍當喜樂</h2> 天主及主耶穌基督之僕<u>雅各</u>、問散處 異邦十二支派之人安、
雅 1:2 兄弟乎、爾遇諸艱難之試、當以為樂、
雅 1:3 因知試爾信之艱難、能生忍耐、
雅 1:4 惟當使忍耐成功、致爾全備無缺、
<h2> 宜求主增加智慧
</h2>
雅 1:5 若爾中有人智慧不足、當求天主、天主乃厚賜人而不責人者、必賜所求、
雅 1:6 惟求之時、當信無疑、蓋疑者譬諸海浪、風吹奔盪、
雅 1:7 如此之人、勿思有所得於主、
雅 1:8 心懷二意者、凡所為之事無定、
<h2> 信主者無論貧富皆為一
</h2>
雅 1:9 兄弟卑微者升高當樂、 或作卑微之兄弟可因升高而誇
雅 1:10 富者謙卑當樂、 或作富者可因謙卑而誇因其如草花必雕、
雅 1:11 日出曝之、草枯花謝、其色之美亡矣、富者於其所為必衰殘、亦若是、○
<h2> 人見誘非由天主乃由己慾
</h2>
雅 1:12 受艱難之試而能忍者福矣、因歷試之後、必得永生之冕、即主所許愛己者、
雅 1:13 人見誘、 原文作被試下同勿言我為天主所誘、蓋天主不為惡所誘、亦不誘人、
雅 1:14 人而見誘、俱為己慾所引所惑、
雅 1:15 慾孕生惡、惡成生死、
雅 1:16 所愛之兄弟、勿差謬、
雅 1:17 凡美善之恩施、全備之賞賚、皆自上出、由光明之父而降、彼永無變易、無遷移之影、
雅 1:18 彼循己旨、以真道生我儕、使我儕於其所造之萬物中、為初實之果、○
<h2> 道宜靜聽尤宜力行
</h2>
雅 1:19 所愛之兄弟、因此、爾各人當速於聽、緩於言、遲於怒、
雅 1:20 蓋人怒則不能成天主之義、
雅 1:21 故當去諸污穢及諸邪惡、謙遜而受所種 於爾心之道、即能救爾靈魂之道、
雅 1:22 爾當行道、不第聞道、毋自欺、
雅 1:23 蓋聞道而不行者、譬諸人以鏡觀己之本來面目、
雅 1:24 既觀而往、即忘其形容如何、
雅 1:25 惟詳察全備之律法、即使人自由之律法、而常守之、非聞而即忘、乃遵而行之者、此人於其所行之事福矣、
<h2> 何為真虔敬
</h2>
雅 1:26 若爾中有人自以為虔敬、而不制其舌、自欺其心、此人之虔敬徒然、
雅 1:27 惟眷顧孤寡於患難間、且自守不為世俗所染、是誠虔敬、純潔無疵、於我父天主前、 或作在我父天主前純潔無疵之虔敬即眷顧孤寡於患難且自守不為世俗所染
雅 2:1 <h2>重富輕貧弗合主道</h2> 兄弟乎、爾既信榮耀之主、我主耶穌基督、則勿以貌取人、
雅 2:2 若有人金環美服、入爾會堂、亦有貧者、敝衣而入、
雅 2:3 爾顧美服者曰、坐此高位、語貧者曰、爾且立於彼、或坐於此、我足凳下、
雅 2:4 豈非心中偏視人、而以惡念判別人乎、
雅 2:5 所愛之兄弟、聽之哉、天主豈非選此世之貧者、俾富於信、而嗣天主所許愛己者之國乎、
雅 2:6 爾竟辱貧人、富者非欺壓爾、曳爾至公庭乎、
雅 2:7 非謗讟爾見稱之美名乎、
雅 2:8 爾若遵守經所載愛人如己之至法、 至法原文作王法則善矣、
雅 2:9 爾若以貌取人則獲罪、被律法所譴為犯法者、
雅 2:10 守全律法而犯一誡、即犯諸誡、
雅 2:11 蓋言勿淫者、亦言勿殺、則爾雖不淫而殺人、亦為犯 全律法、
<h2> 宜存矜恤
</h2>
雅 2:12 爾或言或行、當念必將按使人自由之律法受審判、
雅 2:13 未施矜恤者、被審判時、亦不見矜恤、蓋矜恤必勝審判、○
<h2> 無善行者休誇信德
</h2>
雅 2:14 兄弟乎、人自言有信而無行、何益之有、信能救之乎、
雅 2:15 若兄弟姊妹、裸身無日用之糧、
雅 2:16 爾中有人謂之曰、安然以往、願爾溫飽、不以其身所需予之、何益之有、
<h2> 無善行信心乃死
</h2>
雅 2:17 如是、信而無行、乃自死也
雅 2:18 或有人言、爾有信、我有行、請由爾之行、示我以爾之信、我將示爾以我之信由我之行、 或作或有人言爾有信我有行請以爾無行之信示我我將示爾以我之信由我之行
<h2> 群魔亦有此信
</h2>
雅 2:19 天主惟一、爾信之誠善、群魔亦信之而戰慄、
雅 2:20 無知者乎、爾欲知無行之信乃死乎、
<h2> <u>亞伯拉罕</u>有信兼有善行
</h2>
雅 2:21 我祖<u>亞伯拉罕</u>獻其子<u>以撒</u>於祭臺、非由行而稱義乎、
雅 2:22 爾可見信乃助其行、且信由行而得全備也、
雅 2:23 乃應經所載云、<u>亞伯拉罕</u>信天主、其信則視為其義、彼且稱為天主之友、
雅 2:24 爾由是以觀、人得稱為義、非獨由信、乃由行也、
<h2> <u>拉合</u>亦然
</h2>
雅 2:25 妓<u>拉合</u>納使者、俾由他路而歸、非亦由行而稱義乎、
雅 2:26 身無靈則死、信無行亦死也、
雅 3:1 <h2>勿好為人師</h2> 兄弟乎、爾曹不宜多人為師、蓋我儕 為師者被鞫更嚴、
雅 3:2 我儕各人屢陷於過、言語無過者、即為完人、能約束全身、
雅 3:3 我儕置勒馬口、使之順服、則能御其全身、
雅 3:4 舟雖大、且為狂風飄蕩、而小舵得以運轉、隨舵師所欲、
<h2> 舌雖小而為患大務須壓制
</h2>
雅 3:5 如是舌為小體、而能誇大、薪甚多、 薪甚多或作林甚茂微火可燃、
雅 3:6 舌即火、其惡大於世界、舌於我百體中玷污全身、能燃造化之輪、其火由革狠拿而起、
雅 3:7 各類之禽獸昆蟲水族皆可制、且已為人所制、
雅 3:8 惟舌人莫能制、為難約束之惡物、充滿殺人之毒者、
雅 3:9 我儕以舌祝讚父天主、又以舌咒詛天主按己像所造之人、
雅 3:10 祝讚與咒詛、自一口出、兄弟乎、此非所宜也、
雅 3:11 泉源豈由一穴中出甘與苦之水乎、
雅 3:12 兄弟乎、無花果樹、能生油果乎、葡萄樹、能生無花果乎、水之鹹淡、不並出一源、亦若是、○
<h2> 真有智慧者乃清潔和平
</h2>
雅 3:13 爾中誰有智慧知識、當以智慧溫柔、由善行而彰其所為、
雅 3:14 爾心若懷嫉很、紛爭、則勿矜誇、勿誑妄、以敵真理、
雅 3:15 如此智慧、非由上而來、乃屬地、屬血氣、屬鬼魔、
雅 3:16 蓋嫉妒紛爭所在、必有亂行及諸惡事、
雅 3:17 惟由上之智慧、先廉潔、後和平、溫良、柔順、充滿矜恤、多結善果、不偏視、不偽善、
雅 3:18 善義之果、必被行和平之人以和平而種、
雅 4:1 <h2>宜去貪污</h2> 爾中戰鬥爭競、何自而來、非自戰於爾百體中之慾乎、
雅 4:2 爾貪欲而無所得、爾殘殺嫉妒而無所獲、爾戰鬥爭競而亦無所獲、皆因爾不祈求、
雅 4:3 爾求而不得、因爾妄求、欲以所求者、縱爾之慾、
雅 4:4 淫亂之男女乎、豈不知愛世即惡天主、凡欲與世為友者、即與天主為敵也、
雅 4:5 爾以為聖經所言徒然乎、居於我內之神、 居於我內之神或作天主所賜居於我內之神乃使人懷慾以致嫉妒乎、 或作經載云居於我內之神甚欲我熱中服之爾意是言徒然乎
雅 4:6 然彼賜恩尤大、故曰、天主擯斥驕傲者、賜恩於謙卑者、
<h2> 宜清潔事主
</h2>
雅 4:7 是以爾當服天主、爾敵魔、則魔必離爾、
雅 4:8 近天主、則天主必近爾、爾有罪者當盥手、爾懷二心者當潔心、
雅 4:9 當自苦、哀痛哭泣、爾之笑、易之以哀、爾之樂、易之以憂、
雅 4:10 當自卑於主前、則主必高舉爾、○
雅 4:11 兄弟乎、勿相毀謗、謗兄弟議兄弟者、即謗律法議律法也、爾若議律法、則非遵律法者、乃為議之者、
雅 4:12 立律法者惟一、彼能救、亦能滅、爾為誰、竟議他人乎、○
<h2> 無論欲行何事均須憑主所定
</h2>
雅 4:13 噫、爾言或今日、或明日、我將往某邑、居彼一年、貿易獲利、
雅 4:14 但明日究竟如何、爾不知也、爾之生命如何、乃如雲霧暫現、頃刻即不見矣、
雅 4:15 惟爾當曰、若主許我、我若尚存、則必行此或行彼、
雅 4:16 今爾矜驕自誇、如此之矜誇、皆非善也、
雅 4:17 知何以行善而不行之者、即為有罪、
雅 5:1 <h2>富而為惡宜懼主刑</h2> 噫、富者乎、當哀哭號泣、因苦難將臨爾也、
雅 5:2 爾之財壞矣、爾之衣蠹矣、
雅 5:3 爾之金銀銹矣、此銹即攻爾之證、且將蝕爾之肉如火之焚、爾在此末日、但知積財、 爾在此末日但知積財或作爾之積財乃為末日也
雅 5:4 穫爾田之傭、爾不給其值、其值髣髴有聲呼籲、刈穫者之怨聲、聞於撒罷阿特主耳矣、
雅 5:5 爾曹處世、奢侈宴樂、以快心志、乃如 牲待屠宰之日也、 或作爾在世奢侈宴樂如牲在屠宰之日尚快心志
雅 5:6 爾曹誣義者而殺之、彼不拒爾、○
<h2> 門徒宜忍受患難效眾先知
</h2>
雅 5:7 兄弟乎、爾當恆忍、以待主降臨、試觀農夫、望得地之嘉產、忍耐以待、待得前後之雨、
雅 5:8 爾亦當恆忍、堅固爾心、蓋主之降臨伊邇、
雅 5:9 兄弟乎、勿相怨、恐被定罪、審判者已立於門前、
雅 5:10 兄弟乎、昔託主名而言之諸先知、爾當以之為受苦恆忍之模範、
雅 5:11 能忍者、我儕以為有福、爾曹聞<u>約百</u>之忍、亦知主賜其終境如何、蓋主最仁慈施憐憫、○
<h2> 切勿發誓
</h2>
雅 5:12 兄弟乎、最要者、不可誓、勿指天而誓、勿指地而誓、勿指他物而誓、惟爾之言、當是是否否、 不然、恐陷於罪、○
<h2> 逆宜祈禱順宜謳歌
</h2>
雅 5:13 爾中有人受苦者、則當祈禱、有樂者、則當謳歌、
雅 5:14 爾中有患病者、則當請教會長老、託主名以膏膏之、為之祈禱、
雅 5:15 由信祈禱、可救患病者、主必起之、彼素犯之罪、亦蒙赦宥、
<h2> 宜彼此認過互為祈禱
</h2>
雅 5:16 當彼此認過、互為祈禱、則可得愈、蓋義人切切祈禱、甚為有力、
雅 5:17 <u>以利亞</u>為人與我儕同情、彼切求不雨、則不雨於地、歷三年有六月、
雅 5:18 後又祈禱、則天降雨、地遂產物、○
<h2> 引迷者反正
</h2>
雅 5:19 兄弟乎、爾中若有迷失真道者、有人使之反正、
雅 5:20 當知使罪人由迷途反正、乃救其靈魂不死、且掩多罪焉、
彼前 1:1 <h2><u>彼得</u>問門徒安</h2> 耶穌基督使徒<u>彼得</u>、書達散處於<u>本都</u>、<u>加拉太</u>、<u>加帕多嘉</u>、<u>亞西亞</u>、<u>比推尼</u> 信主者、
彼前 1:2 即按父天主之預知蒙選、感於聖神而成聖、以致能順服耶穌基督、且得灑以其血者、願恩寵平安、多加於爾、○
<h2> 謝主種種厚恩
</h2>
彼前 1:3 當頌美我主耶穌基督之父天主、緣彼按其鴻慈、使我儕因耶穌基督由死復活得重生、有永生之望、
彼前 1:4 得不壞不玷不衰之業、即為我儕 有原文抄本我儕作爾曹藏於天者、
彼前 1:5 我儕以信賴天主大力、得保守以獲末世所將顯之拯救、
彼前 1:6 緣此爾曹歡樂、雖今不免受諸艱之試而暫憂、
彼前 1:7 使爾被試之信、較之經火煉可壞之金更顯寶貴、迨耶穌基督顯現之時、各得讚美、尊貴榮光、
彼前 1:8 爾曹雖未見耶穌而猶愛之、今雖不見而仍信之、則有榮光之大樂、非言所能盡、
彼前 1:9 且得爾信之功效、即爾靈魂之救也、
<h2> 耶穌救世乃古先知所預言
</h2>
彼前 1:10 昔先知預言爾所將得之恩、探索此救道而研究之、
彼前 1:11 基督之神、在先知心中、預言基督受苦後得榮、彼考察神所指者、為何期何時、
彼前 1:12 先知得默示、知所宣之事非為己、乃為我儕、此事賴自天所遣之聖神而傳福音者已告爾、天使亦願詳察此事焉、○
<h2> 門徒當聖潔如天主
</h2>
彼前 1:13 故當堅心、如束腰然、警醒、盼望耶穌基督顯現時將賜爾之恩、
彼前 1:14 爾既為順命之子、則毋如昔蒙昩之時、放縱嗜慾、
彼前 1:15 召爾者乃聖、爾當效之、舉動皆聖、
彼前 1:16 蓋經載云、我聖矣、爾亦當聖、
<h2> 宜念己罪得贖乃以羔羊寶血
</h2>
彼前 1:17 天主不偏視人、循人之所行而鞫之、爾既稱之為父、則寄生斯世、當無日不警懼、
彼前 1:18 蓋爾之妄行、由爾祖所傳者、爾得贖以脫之、知非以金銀可壞之物、
彼前 1:19 乃以基督之寶血、如無疵無玷羔羊之血、
彼前 1:20 基督在創世之先已預定、在此末世為爾曹顯現、
彼前 1:21 爾曹賴基督信天主使基督由死復活、且賜之榮光、使爾向天主有信與望、
彼前 1:22 爾既賴聖神、而潔己心、致能順真理、以愛兄弟無偽、則當由清潔之心、彼此切愛、
<h2> 今得重生乃由主永生之道
</h2>
彼前 1:23 爾曹重生、非由可壞之種、乃由不可壞之種、即賴永生天主恆存之道、
彼前 1:24 經載云、凡有血氣者如草、人之諸榮如草之花、草枯花謝、
彼前 1:25 惟天主之道永存、傳爾之福音、即此道也、
彼前 2:1 <h2>宜愛慕真道</h2> 故爾當去一切暴狠、詭譎、偽善、嫉妒、及諸毀謗、
彼前 2:2 當慕純真之道、如甫生嬰兒之慕乳然、使爾由此而漸長、
彼前 2:3 若爾果嘗主之仁慈、則當如是、
<h2> 耶穌如磬門徒如殿建於其上
</h2>
彼前 2:4 主如活石、為人所棄、為天主所選所寶者、爾曹就之、
彼前 2:5 亦如活石、被建為神室、又為聖潔之祭司、賴耶穌基督獻天主所悅納之神祭、
彼前 2:6 如經載云、我以所選所寶之屋隅要石、置於<u>郇</u>城、凡信之者、不致羞愧、
彼前 2:7 故彼於爾信者則為寶、於不信者、則工師所棄、已成為屋隅之首石、
彼前 2:8 亦為蹶人之石、礙人之磐、彼不信道者因之蹶焉、彼等亦為此預定也、
彼前 2:9 惟爾曹乃蒙選之族、有王位之祭司、成聖之國、屬主之民、主召爾出幽暗、入其妙光、欲爾宣揚其德、
彼前 2:10 爾素非為民、今為天主之民、昔未蒙憐恤、今已蒙憐恤、○
<h2> 勸門徒棄絕私欲
</h2>
彼前 2:11 我所愛者、爾曹 在世既為賓客羈旅、我勸爾去肉體之慾、即敵靈者也、
彼前 2:12 爾於異邦人中、當舉動皆善、彼素謗爾為惡、既見爾之善行、則在眷顧之時、歸榮於天主、○
彼前 2:13 爾當為主服人間一切掌權者、或在上之王、
彼前 2:14 或臣宰、即王所遣罰惡獎善者、
彼前 2:15 蓋爾行善以止無知者之妄言、此乃天主之旨、
彼前 2:16 爾雖得自由、勿以爾之自由而掩惡、惟念己為天主之僕、
彼前 2:17 當敬重眾人、愛諸兄弟、畏天主、尊君王、○
<h2> 奴宜順服主人
</h2>
彼前 2:18 爾為奴者、當凡事敬畏、順服爾主人、不第服善良柔和之主人、亦當服乖僻之主人、
彼前 2:19 人具良心畏天主、受枉而能忍、 或作人受屈枉因天主而忍之是為可嘉、
<h2> 俱宜學基督忍受苦難
</h2>
彼前 2:20 爾有罪惡、見撻而能忍、亦何足褒獎、 亦何足褒獎或作有何可誇若爾行善、受苦而能忍、則為天主所嘉、
彼前 2:21 爾曹見召、乃為此也、蓋基督亦為爾曹受苦、遺模於爾、使爾踐其跡以行、
彼前 2:22 彼未行惡、口無詭譎、
彼前 2:23 被詬不反詬、受苦不出厲言、惟以己託於公義審判之主、
彼前 2:24 彼懸於木、親身負我眾之罪、使我儕既脫罪若死、則可為義而生、蓋彼受鞭撻、而爾得痊愈、
彼前 2:25 爾素如迷失之羊、今歸於爾靈之牧者、爾靈之監督矣、
彼前 3:1 <h2>婦宜順夫</h2> 婦歟、爾當順爾夫、如是、倘有不信道之夫、雖無勸勉、亦可緣婦之所行、隨感而歸道、
彼前 3:2 因見爾之舉動、貞潔敬恪故也、
彼前 3:3 勿以編髮、戴金、衣美服、外飾為飾、
彼前 3:4 惟以藏於心不可壞之善德、即溫和恬靜之性為飾、此在天主前為寶也、
彼前 3:5 古昔仰賴天主之聖女、亦以此自飾、而服於其夫、
彼前 3:6 即如<u>撒拉</u>順服<u>亞伯拉罕</u>、稱之為主、爾若行善而不畏難、則為<u>撒拉</u>之女矣、
<h2> 夫宜善待其婦
</h2>
彼前 3:7 夫歟、爾亦當循理與婦同居、且當敬之、因彼為荏弱之器、亦與爾共得永生之恩者、使爾祈禱、無所阻也、○
<h2> 宜彼此相愛合而為一
</h2>
彼前 3:8 總之、爾皆當同心、互相體恤、愛兄弟、懷憐憫、待人以理、自居謙遜、 自居謙遜有原文抄本無此句
彼前 3:9 勿以惡報惡、勿以詬報詬、反為之祝福、蓋知爾之蒙召原為此、使爾得福也、
彼前 3:10 經載云、凡欲得生而平康度日者、則當捫舌勿言惡、守口無詭詐、
彼前 3:11 去惡行善、求和平而從之、
彼前 3:12 蓋主目眷顧義人、傾耳聽其祈禱、惟行惡之人、主則以怒容向之、○
<h2> 為義受害乃為有益
</h2>
彼前 3:13 爾若從善、誰能害爾、
彼前 3:14 爾若為義受苦、乃為有福、人威嚇爾、勿畏勿懼、
彼前 3:15 心中當尊主天主為聖、爾心所懷之望、有人以其故詰爾、爾當預備、可溫和畏懼以答之、
彼前 3:16 務當良心無虧、 或作無為良心所責使彼謗爾從基督善行、誣爾為惡者、自覺羞愧、
彼前 3:17 若天主之旨、使爾因行善受苦、勝於因行惡受苦、○
彼前 3:18 蓋基督亦一次為 人之罪受苦、 受苦有原文抄本作受死乃義者代不義者、欲導我儕至天主前、以身受死、以神復活、 以身受死以神復活或作以身言乃受死以神言乃復活
彼前 3:19 彼亦藉其神、而往傳道於在獄之靈、
<h2> 洪水前之人受益於基督
</h2>
彼前 3:20 昔<u>挪亞</u>造方舟、天主恆忍以待之時、彼等不信、入方舟而得救於水者無多、惟八人耳、
彼前 3:21 洗禮為其影像、因耶穌基督之復活、今亦救我儕、非在去肉體之垢穢、乃在求無虧之良心於天主前、
彼前 3:22 耶穌升天、今在天主之右、諸天使及有權者、有能者、皆服之、
彼前 4:1 <h2>門徒宜效基督受苦與罪斷絕</h2> 基督為我儕身受苦難、爾曹亦當有此心志、以為鎧甲、蓋凡身受苦難者、息於犯罪、
彼前 4:2 使爾曹今後不從人慾、而順天主之旨、以度在世所餘之光陰、
彼前 4:3 我從異邦人之意、邪侈、縱慾、放飲、饕餮、沈湎、更行拜偶像可憎之事、往時如是已足矣、
彼前 4:4 彼見爾不與之同淫佚放蕩、則異而謗爾、
彼前 4:5 彼必見審於將來審判生者死者之主、
彼前 4:6 是以福音亦傳於死者、使其身按世人受審、 審或作刑靈魂賴天主得生、 使其身按世人受審靈魂賴天主得生原文作使其以身受審判依人以神得生依天主
<h2> 末世將至宜警醒祈禱
</h2>
彼前 4:7 萬物之終伊邇、故當廉潔警醒祈禱、
彼前 4:8 最要者、惟彼此切愛、蓋愛能掩多罪也、
彼前 4:9 當互相款接、不可吝嗇、
彼前 4:10 各宜按所受之恩賜、交相供事、如忠信之家宰、司理天主恩賜者、
彼前 4:11 有人講道、當講如天主所默示之語、若供事、當如己賴天主所賜之力、如是、凡事可因耶穌基督歸榮於天主、願榮光權力歸之、至於世世、阿們、○
<h2> 預言門徒受苦且安慰其心
</h2>
彼前 4:12 可愛者乎、爾今遇火鍊試爾、勿異之以為遭非常之事、
彼前 4:13 反當喜樂、因與基督共受苦也、使爾於其榮光顯現之時、亦可歡欣踴躍、
彼前 4:14 爾為基督之名被詬、則為有福、因天主榮光之神、賦畀爾、 賦畀爾原文作止於爾上基督為彼所謗讟、為爾所讚榮、 有原文抄本無此二句
彼前 4:15 爾中有人受苦、切勿因兇殺、偷竊、行惡、滋事而受苦、
彼前 4:16 若緣為基督徒而受苦、則勿羞愧、當因此歸榮於天主、
彼前 4:17 蓋時已至、天主之家先受鞫、若我儕先受鞫、則不信天主福音者、其終當何如、
彼前 4:18 若義者僅得救而已、則不虔敬與犯罪者、將處何境、
彼前 4:19 故循天主之旨受苦者、惟當行善、以靈魂託於誠實可信創造萬物之主、 以靈魂託於誠實可信創造萬物之主或作創造之主誠實可信當以靈魂託之
彼前 5:1 <h2>勸長老牧養羊群</h2> 我為長老、作基督受苦之證、且共享將顯之榮、勸爾中同為長老者、
彼前 5:2 牧天主之群羊在爾處者而監督之、非由勉強、乃由樂意、非為獲不義之利、乃由甘心、
彼前 5:3 毋自以為主、轄制天主之民、 民原文作業惟當作群羊之模範、
彼前 5:4 則牧長顯現之時、爾可得不壞之榮冕、
<h2> 勸少者當服老者
</h2>
彼前 5:5 爾為少者、當服老者、 老者或作長老皆以謙卑為衣衣之、互相順服、 經云、驕傲者、天主拒之、謙卑者、天主賜之以恩、
彼前 5:6 故當自卑、服天主大能之手、及時、天主必高舉爾、
彼前 5:7 爾當以一切所慮之事託於天主、天主必眷顧爾、
<h2> 當警醒以防魔害
</h2>
彼前 5:8 當謹守警醒、爾敵即魔、如吼獅遍行、覓可吞噬之人、
彼前 5:9 當以堅信拒之、因知爾兄弟在世、亦受此苦難、
<h2> 祈禱問安
</h2>
彼前 5:10 施恩之天主、曾因耶穌基督召我儕享其永榮、願彼在爾暫受苦之後、成全爾、堅固爾、使爾力強、且得立穩有基、
彼前 5:11 願榮光權力歸之、至於世世、阿們、○
彼前 5:12 我思弟<u>西勒瓦弩</u>、 西勒瓦弩即西拉向爾曹忠心、我畧書此、託彼達爾、特欲勸爾、且證此恩、即爾所賴以得立者、乃天主之真恩也、
彼前 5:13 在<u>巴比倫</u>之教會、與爾共蒙選者、及我弟子 我弟子原文作我子<u>瑪可</u>皆問爾安、
彼前 5:14 爾當以愛彼此接吻問安、願爾曹信基督耶穌者、皆得平康、阿們、
彼後 1:1 <h2><u>彼得</u>問門徒安</h2> 耶穌基督之僕及使徒<u>西門彼得</u>、書達凡賴我天主及我救主耶穌基督之義、共得此至寶之信者、
彼後 1:2 願恩寵平康、因識天主及我主耶穌基督、多加於爾曹、○
<h2> 主恩寛洪門徒德宜日進
</h2>
彼後 1:3 天主以其榮與德召我、使我識之、因而施其神能、賜我屬永生屬虔敬之諸恩、
彼後 1:4 又以己之榮與德、許我以至大至寶之恩、使我儕 我儕原文作爾曹賴此得脫斯世由慾而生之敗壞、得與天主同性、
彼後 1:5 故當殷勤、有信當有德、有德當有知識、
彼後 1:6 有知識當有操守、有操守當有忍耐、有忍耐當有虔敬、
彼後 1:7 有虔敬當有愛兄弟之心、有愛兄弟之心、當有愛眾之心、
彼後 1:8 爾有此、且充溢、則識我主耶穌基督而不怠荒、無不結果、
彼後 1:9 人若無此、則如目矇、視不及遠、忘其舊日之罪已潔、
<h2> 如此終入天國
</h2>
彼後 1:10 故兄弟更當殷勤、使爾蒙召蒙選之恩、堅定不移、爾若行此、則永不躓蹶、
彼後 1:11 如是、門將為爾大啟、以入我主救主耶穌基督永存之國、○
<h2> <u>彼得</u>知己將死因而激勵門徒
</h2>
彼後 1:12 故爾雖知此、且堅定於所得之真道、我恆以此諸事使爾憶之、
彼後 1:13 蓋我尚在此幕之時、勸勉爾、使爾憶此諸事、我以為宜然也、
彼後 1:14 因知我幕將速撤、如我主耶穌基督示我者、
彼後 1:15 故我殷勤勸勉爾、使爾於我去世之後、常憶此諸事、
<h2> 言昔所傳者乃親見親聞
</h2>
彼後 1:16 我儕素以我主耶穌基督之大力、及其降臨之事告爾、非從巧飾虛誕、乃目擊其大榮、
彼後 1:17 蓋耶穌由父天主得尊榮、自至大之榮光中、有聲臨之曰、此我愛子、我所悅者也、
彼後 1:18 此聲自天、我儕偕彼在聖山之時親聞之、
<h2> 亦有眾先知預言為證
</h2>
彼後 1:19 由是先知之預言、更為確定、爾宜常顧之、如燈照於暗處、待日始旦、明星照耀爾心、 或作因此我儕更當以先知之預言為確定此預言如燈照暗處爾若顧之待爾心中如日始旦晨星出現此乃為美
彼後 1:20 最要者、當知經之一切預言、不可以私意解之、
彼後 1:21 蓋預言素非由人意而來、乃天主 所選之聖人、感於聖神而言之者、
彼後 2:1 <h2>預示必有偽先知起多人從之</h2> 昔時民間有偽先知、如爾中將有偽師、私傳敗壞之異端、 敗壞之異端或作害人之異端不認贖彼之主、自取速亡、
彼後 2:2 將有多人、從其邪行、真道因之受謗、
<h2> 彼必遭重刑
</h2>
彼後 2:3 彼由貪婪、以飾言惑爾、視如貿易得利、彼受鞫見罰、自古擬定、速至不遲、彼之淪亡即臨、 即臨原文作不寢
彼後 2:4 昔天使犯罪、天主亦未惜之、投於地獄、縛於幽暗中、以待審判、
<h2> 引古時惡者受刑義者得救為證
</h2>
彼後 2:5 亦未惜先古之世、以洪水罰彼不虔敬之惡世、惟救傳義道之<u>挪亞</u>等八人、
彼後 2:6 又擬定傾覆<u>所多瑪</u>及<u>俄摩拉</u>二邑、焚為灰燼、以警後世之惡者、
彼後 2:7 惟救義人<u>羅得</u>、彼因惡人邪僻之行而深憂、
彼後 2:8 蓋此義人居於彼中、目見耳聞其非法之事、傷其義心、
彼後 2:9 惟主知拯救虔敬之人、脫於苦難、而留不義之人、待審判之日受刑、
<h2> 指明人將行之諸惡
</h2>
彼後 2:10 其從肉體之慾、行邪污、藐視執政者、必受刑更重、此輩膽大自肆、任意妄為、謗讟位尊者而不懼、
彼後 2:11 天使雖較彼能力更大、尚不詬詈以罪之於主前、
彼後 2:12 彼等如蠢獸、天然受生、特為人執而宰之、毀謗所不知、自取敗亡沈淪、而受作惡之報、
彼後 2:13 彼喜於白晝宴樂、與爾同筵為瑕為垢、以其詭詐為樂、
彼後 2:14 其目充於姦淫、獲罪不已、誘惑不堅者之心、慣於貪婪、是為可詛之輩、
彼後 2:15 離正道而入迷途、從<u>波朔</u>子<u>巴蘭</u>之道、<u>巴蘭</u>因貪利行惡、 因貪利行惡原文作慕行惡之值
彼後 2:16 為其惡見責、不能言之驢作人聲、而止先知之狂、
彼後 2:17 彼眾如無水之井、如飛雲為狂風所飄、無際之幽暗、為之永存、
彼後 2:18 出言矜誇虛誕、以肉體之嗜慾及邪侈之事、誘惑甫脫於妄行之人、
彼後 2:19 以自由許人、而己為罪惡之奴、蓋勝人者、人即為其奴也、
<h2> 彼眾先得真道後則轉入惡中
</h2>
彼後 2:20 彼因識吾主救主耶穌基督、而得脫於世污、後復為世污所擾所服、則其後患較前尤甚、
彼後 2:21 既識義道、竟背所受之聖命、莫若不識之為美、
彼後 2:22 諺云、犬轉食所吐、豕既潔、復淖於污泥中、此等人誠若是也、
彼後 3:1 <h2>時至主必降臨</h2> 可愛者乎、我今書此後書達爾、我在此二書、使爾記憶、以激發爾之善心、
彼後 3:2 使爾記憶聖先知之預言、及我主救主之命、即我使徒所授者也、
彼後 3:3 首先當知在末世必有縱己慾、好戲笑之人出、戲曰、
彼後 3:4 所許主復臨之言、應驗安在、自列祖去世 去世原文作寢以來、萬物如故、與創造之始無異、
<h2> 以洪水忽臨譬之
</h2>
彼後 3:5 彼不欲知太初以主命而有天、亦有地出於水、賴水而立、 賴水而立或作立於水中
彼後 3:6 當時之世、亦為水所滅、即在洪水汎濫之時也、
彼後 3:7 今之天地、賴天主之命而存、迨審判惡人淪亡之日、則以火焚之、
<h2> 主遲延不至乃欲人皆悔改
</h2>
彼後 3:8 可愛者乎、爾不可不知、主觀一日如千年、千年如一日、
彼後 3:9 主所許者尚未應驗、人以為主遲緩、實則主非遲緩、乃寛容我儕、欲人皆悔改、不欲有一人淪亡、
<h2> 論世界如何毀滅
</h2>
彼後 3:10 主之日至、如盜乘夜而來、當時天大震響而逝、體質被烈火銷鎔、地與地上造作之物皆被焚燬、
<h2> 勸門徒清潔俟主
</h2>
彼後 3:11 萬物既將消滅、則爾之舉動、當如何聖潔、當如何虔敬、
彼後 3:12 希望切慕天主之日至、是日天將被火焚燬、體質被烈燄銷鎔、
彼後 3:13 惟我儕按主所許、希望新天新地、即義之所居也、
<h2> <u>保羅</u>亦如此言
</h2>
彼後 3:14 可愛者乎、爾既望此、則當殷勤奮勉、可於主前無玷無瑕、而得平康、
彼後 3:15 且當視我主之恆忍、為得救之由、如我愛兄<u>保羅</u>循所賦之之智慧、亦書之以達爾、
彼後 3:16 彼之諸書皆論此事、中有難明、不學者與信不堅者、謬解其意、亦謬解諸經、自取敗亡、
<h2> 門徒宜多求主恩
</h2>
彼後 3:17 可愛者乎、既預知此事、則當慎、毋為惡人之謬所迷、而失爾之堅心、
彼後 3:18 當求多得恩賜、深知我主耶穌基督、願榮光歸之、自今以至永世、阿們、
約一 1:1 <h2>耶穌即永生之道顯現於人間信者與父與子有同心</h2> 太初所有生命之道、 道或作言下同我儕所聞、親目所睹、我儕所觀、親手所捫者、
約一 1:2 其生命已顯著、我見之為證、而以此永生、即原與父同在、而顯著於我儕者傳於爾、
約一 1:3 我儕以所見所聞者告爾曹、使爾與我儕心交、我儕與父及其子耶穌基督心交、
約一 1:4 我書此達爾、使爾之喜樂充滿、
<h2> 行事務須光明
</h2>
約一 1:5 天主乃光、無少晦暗、此乃我儕所聞於彼、而傳於爾之示諭、
約一 1:6 我儕若言己與天主心交、而仍行於暗中、則言誑而不遵真理、
<h2> 必蒙主血洗滌諸罪
</h2>
約一 1:7 若行於光明、如天主處光明然、則彼此心交、而天主之子耶穌基督之血、滌除我之諸罪、
<h2> 自謂無罪者欺心
</h2>
約一 1:8 若言己無罪、則自欺而真理不在我衷、
<h2> 認罪者蒙恩
</h2>
約一 1:9 若認己罪、天主乃誠信公義、必赦免我罪、洗滌我一切不義、
約一 1:10 若言未嘗犯罪、則以天主之言為誑、其道不在我心、
約一 2:1 <h2>自覺有罪者宜賴中保耶穌</h2> 小子乎、我書此達爾、使爾不陷罪、若有人陷罪、則在父前有我中保、即義人耶穌基督、
約一 2:2 彼為我儕之罪為贖罪祭、不但為我儕之罪、亦為舉世之罪焉、
<h2> 真識主者必守其誡
</h2>
約一 2:3 我若守主之誡、則可自知我識主、
約一 2:4 人言己識主而不守其誡、則為言誑者、真理不在其衷、
約一 2:5 凡守其道者、愛天主之愛、實成全於其心、由是可知我在主內、
約一 2:6 人若言己恆居主內、則當效主之所行而行、○
<h2> 誡命大旨乃愛
</h2>
約一 2:7 兄弟乎、我書此達爾、非傳新誡、乃爾自始所受之舊誡、此舊誡乃爾自始所聞之道也、
約一 2:8 我復將新誡致書以傳爾、在主乃真、在爾亦真、蓋晦暗方過、而真光已照也、
約一 2:9 人言己處光明、而憎兄弟、此人尚在晦暗、
約一 2:10 人愛兄弟、則居於光明、不使人躓蹶、
約一 2:11 惟憎兄弟者、乃居於晦暗、行於晦暗、不知所往、因晦暗矇其目故也、○
約一 2:12 小子乎、我致書於爾、因爾之罪、賴主名而得赦、
約一 2:13 父老乎、我致書於爾、因爾識自始即有者、少者乎、我致書於爾、因爾勝彼惡者、孺子乎、我致書於爾、因爾識父、
約一 2:14 父老乎、我曾致書於爾、因爾識自始即有者、少者乎、我曾致書於爾、因爾剛健、而天主之道存於爾內、爾曹已勝彼惡者矣、
<h2> 勿愛戀世俗
</h2>
約一 2:15 勿愛斯世及斯世之物、人若愛斯世、則愛父之愛、不在其內、
約一 2:16 蓋凡在世、如肉體之慾、眼目之慾、及一生 一生或作富有之驕奢、皆非由父、乃由世也、
約一 2:17 世與世之慾皆將逝、惟遵行天主之旨者永存、
<h2> 宜謹防敵基督者
</h2>
約一 2:18 小子乎、今乃末世、爾曾聞後必有敵基督者出、今已多有敵基督者、由是可知今乃末世也、
約一 2:19 彼離我儕而出、原非屬我儕、若屬我儕、則必恆偕我、彼出、乃明非皆屬我儕者、
約一 2:20 爾既受膏於聖者、則無不知、
約一 2:21 我書此達爾、非為爾不知真理、誠以爾知真理、亦知凡誑者、非由真理、
約一 2:22 誑者誰乎、非不認耶穌為基督者乎、不認父與子、即敵基督者也、
約一 2:23 凡不認子者、亦不認父、 有原文抄本作凡不認子者亦不認父惟認子者亦認父也
<h2> 宜堅守聖道
</h2>
約一 2:24 爾自始所聞者、當恆存爾中、若自始所聞者、恆存爾中、則爾恆居於子及父內、
約一 2:25 主所許我者、永生也、
約一 2:26 我書此達爾、因有人欲惑爾、
<h2> 聖神必以正道指示門徒
</h2>
約一 2:27 爾於主所受之膏存於爾內、故不須有人訓爾、凡事有此膏訓爾、乃真而不偽、當按其所訓爾者而恆居主內、
約一 2:28 小子乎、爾當恆居主內、使我儕至主顯現、在其降臨之時、得毅然無懼、且可無愧於其前、
約一 2:29 爾既知主乃義、則知凡行義者、乃由主而生也、
約一 3:1 <h2>天父大顯慈愛許門徒自稱為子</h2> 試觀父賜我儕何等之愛、使我儕得稱為天主之子、世不識我儕、因不識父也、
約一 3:2 可愛者乎、我儕今為天主之子、將來如何、尚未顯明、惟知彼顯現之時、我儕必似彼、蓋必見其真體也、
<h2> 門徒即宜自潔不再犯罪
</h2>
約一 3:3 凡懷此望者、必自潔如彼潔然、
約一 3:4 凡作罪者即作非法之事、非法之事即罪也、
約一 3:5 爾知主顯現、為欲除我之罪、彼原無罪也、
約一 3:6 凡恆居主內者、不犯罪、凡犯罪者、未曾見主、亦未曾識主、
約一 3:7 小子乎、勿為人所惑、行義者即為義、如主之為義然、
<h2> 犯罪者乃由魔
</h2>
約一 3:8 作罪者乃由魔、蓋魔自始犯罪、天主之子顯現、為欲毀魔之作為、
<h2> 由天主而生者不犯罪
</h2>
約一 3:9 凡由天主而生者、不作罪、蓋天主之種存於其內、彼由天主而生、故不能犯罪、
約一 3:10 天主之子與魔之子、由此可辨、凡行不義、不愛兄弟者、非由天主、
<h2> 宜彼此相愛
</h2>
約一 3:11 爾當相愛、此乃爾自始所聞之示諭、
約一 3:12 勿學<u>該隱</u>、<u>該隱</u>乃屬彼惡者而殺其弟、殺之何故、因己之行為惡、而弟之行為善、○
約一 3:13 兄弟乎、世若惡爾、勿以為奇、
約一 3:14 我儕若愛兄弟、則知己已出死入生、不愛兄弟者、仍在死中、
約一 3:15 凡惡兄弟者、即為殺人者、爾知凡殺人者、其內無永生、
<h2> 耶穌為人舍命門徒宜效之
</h2>
約一 3:16 主為我舍命、則其愛由此可知也、我儕亦當為兄弟舍命、
約一 3:17 人若有世之貲財、見兄弟窮乏而不矜恤施與、焉得謂之存愛天主之心乎、 焉得謂之存愛天主之心乎原文作則天主之愛豈存於其內乎○
約一 3:18 小子乎、我儕相愛、勿以言以舌、乃以行以實、
約一 3:19 由此我儕可知我從真理、且於主前可安我心、
約一 3:20 若我心責我、天主大於我心、而無所不知、 更必責我、
約一 3:21 可愛者乎、若我心不責我、則可在天主前毅然無懼、
<h2> 守主誡者有求必得
</h2>
約一 3:22 且凡我所求者、必得於彼、因我守其誡、而行其所悅、
約一 3:23 天主之誡乃此、即信其子耶穌基督之名、且循其所命我者而彼此相愛、
約一 3:24 守天主之誡者、恆居天主內、天主亦恆居其內、天主賜我聖神、我儕由是而知天主恆居我內、
約一 4:1 <h2>有自謂感於神者不可概信</h2> 可愛者乎、有自言感於神者、爾勿概信、當試其神由天主出否、蓋世多有偽先知出、
約一 4:2 天主之神、有可徵焉、凡神認耶穌基督成人身誕降者、則由天主也、
約一 4:3 凡神不認主耶穌成人身而誕降者、則非由天主、此乃敵基督者之神、 從二節起或作感於天主之神有可徵焉凡自言感於神者認耶穌基督成人身誕降則由天主也凡自言感於神者不主耶穌成人身而誕降則非由天主乃由敵基督者也爾素聞必至者、今已在世矣、
約一 4:4 小子乎、爾曹屬天主、已勝彼眾、蓋在爾內者、較在世內者大也、
約一 4:5 彼眾屬世、故言世事、世亦聽之、
約一 4:6 我儕屬天主、識天主者聽我、不識天主者不聽我、由此可明辨真理之神與謬妄之神、○
<h2> 宜學天主之至愛
</h2>
約一 4:7 可愛者乎、我儕當彼此相愛、蓋愛由天主出、凡愛人者、皆由天主而生、且識天主、
約一 4:8 不愛人者、則不識天主、蓋天主即愛也、
約一 4:9 天主遣其獨生之子降世、使我儕賴之而生、天主之愛我、在此而顯、
約一 4:10 非我儕愛天主、乃天主愛我儕、遣其子為我儕作贖罪之祭、愛即在此也、
約一 4:11 可愛者乎、天主既如此愛我、則我儕亦當相愛、
約一 4:12 從未有人見天主、若我儕相愛、則天主恆居我內、而愛天主之愛、得成全於我心、
<h2> 得蒙聖神者屬天主
</h2>
約一 4:13 天主以其神賜我、則我由此而知我恆居天主內、天主恆居我內、
約一 4:14 父遣其子、為世之救主、我儕見之、亦為之證、
約一 4:15 凡認耶穌為天主之子者、則天主恆居彼內、彼亦恆居天主內、
約一 4:16 天主愛我儕之愛、我儕已知且信、天主即愛也、恆愛者、即恆居天主內、天主亦恆居其內、
約一 4:17 由是我之愛得全備、迨審判之日、可毅然無懼、蓋主如何、我儕在世亦如何、
<h2> 愛中無懼
</h2>
約一 4:18 愛中無懼、愛既全備則去懼、有懼則有憂、凡憂懼者、其愛不得全備、
<h2> 人愛主由於主先愛人
</h2>
約一 4:19 我儕愛主、因主先愛我儕、
約一 4:20 人若言我愛天主而惡兄弟、乃為言誑者、不愛所見之兄弟、焉能愛未見之天主乎、
約一 4:21 愛天主者、亦當愛兄弟、此乃我由主所受之命也、
約一 5:1 <h2>愛天主必愛由天主而生者</h2> 凡信耶穌為基督者、乃由天主而生、凡愛生之者、必愛其所生者也、
約一 5:2 我儕愛天主而守其誡、則我之愛天主眾子由此可知、
<h2> 誡命實非難守
</h2>
約一 5:3 守天主之誡、此即愛天主、其誡非難守者也、
約一 5:4 凡由天主而生者勝世、所以勝世者、乃我之信、
<h2> 耶穌為天主子能救我儕
</h2>
約一 5:5 孰能勝世、非信耶穌為天主之子者乎、
約一 5:6 此天主之子耶穌基督、以水以血臨世、不但以水、乃以水又以血、作證者乃聖神、蓋聖神真實也、
約一 5:7 在天作證者三、父也、道也、聖神也、此三者為一、
約一 5:8 在地作證者三、聖神也、水也、血也、此三者歸一、 有原文抄本七八二節祗有作證者三水也血也聖神也此三者歸一五句
約一 5:9 此乃天主之證、證其子者、人之證我尚納之、天主之證更大、
約一 5:10 信天主之子者、有此證在其心、不信天主之子者、則以天主之言為誑、因不信天主證其子之證、
約一 5:11 天主以永生賜我、而此永生在其子內、此乃其證、
約一 5:12 信子者 原文作有子者則有生命、不信 不信原文作無有天主子者、則無生命、○
約一 5:13 我書此達爾信天主子之名者、使爾知爾有永生、且使爾恆信天主之名、
約一 5:14 若我儕按其旨而有所求、彼必聽我、此我儕在其前所篤信者也、
約一 5:15 既知其必聽我之所求、則知凡我所求於彼者、無不得矣、
約一 5:16 人若見兄弟犯罪、罪尚不至於死、則可為之求、而主必以生命賜彼不犯至於死之罪者、有罪至於死者、我不言當為之求也、
約一 5:17 凡不義之事、皆罪也、但不至於死之罪亦有之、○
約一 5:18 我儕知凡由天主而生者、不犯罪、由天主而生者、必自守、彼惡者不能害之、 不能害之原文作不能近之
約一 5:19 我知我儕屬天主、亦知舉世與彼惡者聯屬、
約一 5:20 我知天主之子臨世、賜我智慧、使我識真者、我儕在真者內、即在天主之子耶穌基督內、此乃真天主、亦為永生、○
約一 5:21 小子乎、爾當自慎、遠避偶像、 遠避偶像或作勿拜偶像阿們、
約二 1:1 <h2><u>約翰</u>問安</h2> 為長老者、書達蒙選之貴婦、 蒙選之貴婦或作蒙選之信女具利亞及其子、乃我誠心所愛者、 乃我誠心所愛者或作乃我因真理所愛者不第為我所愛、亦為凡識真理者所愛也、
約二 1:2 愛爾乃為真理、即今存於我內、亦必永偕我儕者也、
約二 1:3 願爾曹由父天主及父之子我主耶穌基督、因誠實仁愛、得恩寵憐憫平康、○
<h2> 勸一家常守愛道
</h2>
約二 1:4 我見爾之子女、有從真理者、循我儕所受於父之命、則喜甚、
約二 1:5 貴婦 或作具利亞乎、我今致書勸爾、欲我儕相愛、此非新誡、乃自始所受之誡、
約二 1:6 我儕遵行主命、此即愛也、乃爾自始所聞當行之命也、
<h2> 勿從偽師
</h2>
約二 1:7 蓋在世多有惑人者出、不認耶穌基督成人身而降生、此乃彼惑人者、敵基督者也、
約二 1:8 爾當自慎、不使我失勤勞所得者、乃可蒙充滿之賞、
約二 1:9 凡犯罪、不恆居於基督道者、不屬天主、 不屬天主原文作不有天主恆居於基督道者、必屬父及子、 必屬父及子原文作有父及子
<h2> 拒絕不從耶穌之道者
</h2>
約二 1:10 有人就爾、而無此道者、則勿納之於家、勿問其安、
約二 1:11 蓋問其安者、即為同與行惡、
約二 1:12 我尚有多端、當書以達爾、但不願形諸紙墨、惟望至爾所、與爾面談、使我儕之喜樂充滿、
約二 1:13 爾蒙選之妹之諸子、皆問爾安、阿們、
約三 1:1 <h2>讚<u>迦猶</u>信守真道</h2> 為長老者、書達至愛之<u>迦猶</u>、即我誠心所愛者、 即我誠心所愛者或作即我為真理所愛者
約三 1:2 可愛者乎、我願爾康強、凡事順遂、如爾靈魂順遂然、
約三 1:3 有兄弟來此、證爾真實、且遵真理而行、我甚喜樂、
約三 1:4 我聞我諸弟子 我諸弟子原文作我諸子遵真理而行、我之樂莫大於此矣、
<h2> 厚待客旅
</h2>
約三 1:5 可愛者乎、爾待兄弟與客旅、凡爾所行者、惟忠信、
約三 1:6 彼在教會前、證爾仁愛、爾若合天主道、饋贐助行、誠行善矣、
約三 1:7 彼為主之名而出、不取貲於異邦人、
約三 1:8 若此者、吾人當接之、使我儕於傳道之事、可為同勞者、
<h2> <u>丟特腓</u>好自尊大
</h2>
約三 1:9 我已書達教會、惟欲在教會為首之<u>丟特腓</u>、不接我儕、
約三 1:10 故我若至、必斥其所行之事、彼以惡言妄論我儕、猶不以此為足、又不接兄弟、有人欲接、彼則阻之而黜之於會、
<h2> 宜絕惡從善
</h2>
約三 1:11 可愛者乎、勿效惡、宜效善、行善者屬天主、作惡者未見天主也、
<h2> 嘉<u>低米丟</u>行善
</h2>
約三 1:12 <u>低米丟</u>為眾所證、真理亦證之、我儕亦證之、爾知我儕之證乃真、○
約三 1:13 我尚有多端、可書以告爾、但不欲形諸筆墨、
約三 1:14 惟望速見爾、彼此面談、
約三 1:15 願爾平康、諸友問爾安、請爾按名問諸友安、
猶 1:1 <h2>勸門徒堅守聖道</h2> 耶穌基督之僕、<u>雅各</u>之弟<u>猶大</u>、書達蒙召者、賴父天主成聖、 賴父天主成聖有抄本作為天主所愛為基督而得保守者、
猶 1:2 願矜恤、平康、慈愛、多加於爾曹、○
猶 1:3 可愛者乎、我既殷勤以書達爾、論我儕共得之救、於書內必當勸爾、為昔日一次所授聖徒之道、盡心爭辯、
<h2> 有偽師起誘人縱慾
</h2>
猶 1:4 蓋有數人潛入 教會、彼乃不虔敬、以我天主恩、反為邪惡之由、不認獨一主天主及我主耶穌基督、此等人自昔已被預定、為此受刑、○
猶 1:5 爾雖素知之、我仍欲使爾記憶、昔主救民出<u>伊及</u>、後滅諸不信者、
猶 1:6 且不守本位、離其所之天使、天主以縲絏、永禁之於幽暗中、以待大日之審判、
<h2> 行諸邪惡必遭重刑
</h2>
猶 1:7 <u>所多瑪</u> <u>俄摩拉</u>並四周之邑、亦似彼眾行淫、從逆理之慾、遂受火焚之永刑、以為烱戒、
猶 1:8 此等夢寐者、亦若是污其身、藐視執政者、毀謗居尊位者、
猶 1:9 天使長<u>米迦勒</u>為<u>摩西</u>之屍與魔爭、猶不敢用謗言以罪之、惟曰、主責爾、
猶 1:10 惟此等人、毀謗其所不知、其本性所知、無異蠢獸、乃以此自敗、
猶 1:11 彼眾禍矣、因行<u>該隱</u>之途、為利而從<u>巴蘭</u>之謬、效<u>哥拉</u>之逆、皆必淪亡、
猶 1:12 彼在爾相愛之筵席、如礙石、 如礙石或作為瑕為玷與爾同食、惟知自飽、無所忌憚、彼等如無雨之雲、為風所飄、如秋後無果之樹、死而又死、根株盡拔、
猶 1:13 如海中狂浪、自吐穢沫、如流蕩之星、終必歸於幽暗、永遠靡既、 終必歸於幽暗永遠靡既原文作有永遠之幽暗為之而存
猶 1:14 <u>亞當</u>七世之孫<u>以諾</u>、預言此等人云、主必偕其萬聖降臨、
猶 1:15 審判眾人、責諸不虔之罪人、為其所作不虔之事、亦為其謗言讟主、
猶 1:16 此等人常出怨言、不自知足、從其慾而行、口出矜誇、為利以諂人、○
<h2> 門徒宜記主言賴聖神自守
</h2>
猶 1:17 可愛者乎、爾當憶我主耶穌基督之使徒所預言者、
猶 1:18 曾告爾曰、末世必有好戲笑者從己慾、行不虔敬之事、
猶 1:19 此等人離教結黨、屬血氣未感於聖神者、
猶 1:20 可愛者乎、爾當以所信至聖之道自建、感於聖神而祈禱、
猶 1:21 當以愛天主之愛而自守、希望我主耶穌基督矜憐、使爾得永生、
猶 1:22 在彼中爾當辨別、有爾當矜恤者、
猶 1:23 有爾當以畏懼之心救援者、而拯援於火、惟污於肉體之慾者、即其衣亦當厭之、○
<h2> 願主至終保護
</h2>
猶 1:24 有能保爾不躓蹶、使爾無瑕疵、歡然而立其榮位前者、
猶 1:25 即獨一有智慧之天主、我之救主、願榮光、威嚴、大能、大權歸之、 有抄本於歸之下有因吾主耶穌基督句自今至於世世、阿們、
啟 1:1 <h2><u>約翰</u>錄默示寄與<u>亞西亞</u>七教會</h2> 耶穌基督之默示、即天主所賜之者、欲以迅速將成之事、示其眾僕、耶穌遂遣天使、示其僕<u>約翰</u>、
啟 1:2 <u>約翰</u>以天主之道、及耶穌基督之證、凡其所見者、皆為之作證焉、
啟 1:3 此預言、凡讀者與聞而守其所錄者、乃為有福、蓋日期伊邇也、○
啟 1:4 <u>約翰</u>書達<u>亞西亞</u>七教會、願爾曹由昔在今在後在者、與其寶座前之七神、
啟 1:5 及誠信之證者、自死中首先復活者、為天下萬王之元首者耶穌基督、得恩寵平康、
啟 1:6 耶穌愛我儕、以其血滌除我罪、 以其血滌除我罪有原文抄本作以其血贖我罪使我儕為王、為祭司、在其父天主前、願榮光權能歸之、至於世世、阿們、
<h2> 論救主降臨
</h2>
啟 1:7 耶穌必乘雲而臨、眾目必見之、剌之者亦見之、世間諸族將為之哀哭、誠哉此言、阿們、
啟 1:8 昔在今在後在者全能之主曰、我乃亞勒法、 亞勒法希拉字母之首字我乃阿梅迦、 阿梅迦希拉字母之末字乃始乃終、 有原文抄本無乃始乃終句○
啟 1:9 我<u>約翰</u>為爾兄弟、與爾為耶穌基督同受患難、同在其國、同為彼而忍耐、為天主道及耶穌基督之證、在<u>拔摩</u>海島、 在拔摩海島或作見放於拔摩海島
啟 1:10 遇主日、感於聖神、聞我後有大聲如吹角、
啟 1:11 曰、我乃亞勒法、我乃阿梅迦、乃首先者、乃末後者、爾當以所見者、筆之於書、達<u>亞西亞</u>之<u>以弗所</u>、<u>司每拿</u>、<u>別迦摩</u>、<u>推雅推拉</u>、<u>撒狄</u>、<u>非拉叠非</u>、<u>老底嘉</u>諸教會、
<h2> 論救主之權能威嚴
</h2>
啟 1:12 我轉身欲見與我言者為誰之聲、既轉乃見金燈臺七、
啟 1:13 七燈臺間、有似人子者、身衣長衣、胸繫金帶、
啟 1:14 首與髮如白羊毛、皎如雪、目如火焰、
啟 1:15 足如精銅燒在冶中、聲如大水澎湃、
啟 1:16 右手執七星、口出兩刃利劍、容如正午之烈日、
啟 1:17 我見之、仆於其足前如死、彼以右手按我曰、勿畏、我乃首先者、我乃末後者、
啟 1:18 我乃生者、雖死仍生、至於世世、阿們、且執哈底 哈底有譯陰間有譯地獄與死亡之鑰、
啟 1:19 凡爾所見者、今所有之事、及將來所必成之事、當筆之於書、
<h2> 七( [ 1:20 ] 編註：「七」原影像本不清晰)燈臺即七教會
</h2>
啟 1:20 爾見我右手所執之七星、及金燈臺七、俱有奧義、七星、即七教會之使者、七燈臺、即七教會也、
啟 2:1 <h2>致<u>以弗所</u>教會使者書</h2> 爾當書達<u>以弗所</u>教會使者曰、右手執七星、行於七金燈臺間者、如是云、
啟 2:2 我知爾之作為、爾之勤勞、爾之忍耐、亦知爾不容惡類、自稱為使徒、實非使徒者、爾已試之、知其虛偽、
啟 2:3 爾忍受患難、為我之名、勞而不倦、
啟 2:4 然猶有可責爾者、因爾始初之愛淡漠矣、
啟 2:5 爾當憶自何處墮落、宜悔改、復行始初之行、若不悔改、我必速臨爾、遷爾之燈臺離其處、
啟 2:6 惟爾尚有可取者、爾惡<u>尼哥拉</u>黨之所為、亦我所惡者也、
啟 2:7 神語諸教會之言、凡有耳者當聽焉、得勝者、我將以天主巴拉第瑣 巴拉第瑣有譯天堂有譯樂園中生命樹之果、賜彼食之、○
<h2> 致<u>司每拿</u>教會使者書
</h2>
啟 2:8 爾當書達<u>司每拿</u>教會使者曰、為首先者、為末後者、昔死而今生者、如是云、
啟 2:9 我知爾之作為、爾之患難、爾之窮乏、而實富有、自稱為<u>猶太</u>人、實非<u>猶太</u>人、乃屬<u>撒但</u>會者、其謗言我亦知之、
啟 2:10 爾必受苦、惟勿懼、魔將以爾數人投於獄、致爾被試、爾將受難十日、當盡忠至死、我必賜爾永生之冠冕、
啟 2:11 神語諸教會之言、凡有耳者當聽焉、得勝者、必不受第二次死之害、○
<h2> 致<u>別迦摩</u>教會使者書
</h2>
啟 2:12 爾當書達<u>別迦摩</u>教會使者曰、執兩刃利劍者、如是云、
啟 2:13 我知爾之作為、 亦知爾所處之地、乃<u>撒但</u>座位之地、昔<u>安提帕</u>盡忠為我作證者見殺於爾間、即<u>撒但</u>所居之處、其時爾猶堅信、尊我名、不拒我道、
啟 2:14 然尚有稍可責爾者、因爾中有從<u>巴蘭</u>教者、昔<u>巴蘭</u>教<u>巴拉克</u>、誘惑<u>以色列</u>人食祭偶像之物、且行淫、
啟 2:15 爾中亦有人從<u>尼哥拉</u>黨之教、此教乃我所惡者、
啟 2:16 爾當悔改、不然、我必速臨爾、以我口之劍擊之、
啟 2:17 神語諸教會之言、凡有耳者當聽焉、得勝者、我將以所藏之瑪拿賜之食、且賜之白石、石上鐫刻新名、受者之外、無人識之、○
<h2> 致<u>推雅推拉</u>教會使者書
</h2>
啟 2:18 爾當書達<u>推雅推拉</u>教會使者、曰、天主子、目如火燄、足如精銅者、如是云、
啟 2:19 我知爾之作為、爾之仁愛與服勞、爾之信德及忍耐、且知爾後之所為、多於爾前之所為、
啟 2:20 然尚有稍可責爾者、因爾容彼自稱為先知之婦<u>耶洗別</u>教異端、誘我僕行淫、食祭偶像之物、
啟 2:21 我已賜彼悔改淫行之機、彼仍不悔改、
啟 2:22 我必加之以疾、偃臥於床、其與彼行淫者、若不悔改所行、我必降之大災、
啟 2:23 且必盡殺其黨、使教會知我鑒察人之心腹腎腸、必按爾各人所為而報之、
啟 2:24 至其餘在<u>推雅推拉</u>之人、未崇此教者、未知彼所謂<u>撒但</u>之深理者、我告爾曹、我不以他任任爾曹、
啟 2:25 惟爾曹所有者、當固守之、待及我來、
啟 2:26 凡能得勝而至終遵守我所為者、我將賜之有權制列邦、
啟 2:27 轄 轄原文作牧之以鐵杖、列邦將見毀如陶器、如我受權由於我父也、
啟 2:28 我又將賜之以晨星、
啟 2:29 神語諸教會之言、凡有耳者當聽焉、
啟 3:1 <h2>致<u>撒狄</u>教會使者書</h2> 爾當書達<u>撒狄</u>教會使者、曰、有天主七神、又執七星者、如是云、我知爾之作為、名為生、實則死、
啟 3:2 爾當警醒、堅定將死之餘者、 堅定將死之餘者或作堅定所餘將衰之德我見爾之所為、在天主前不純全、
<h2> 示以當自悔改乃可免罰
</h2>
啟 3:3 爾所受所聞者、當記憶謹守、亦當悔改、如爾不警醒、我必忽臨爾如盜之至、爾不能知我何時臨爾、
啟 3:4 爾尚有數人 人原文作名在<u>撒狄</u>未污其衣、彼必衣白、與我同行、此乃彼所堪受者、
啟 3:5 得勝者必衣白衣、其名在生命册、我不塗抹、必認其名在我父及父之眾使者前、
啟 3:6 神語諸教會之言、凡有耳者當聽焉、○
<h2> 致<u>非拉叠非</u>教會使者書嘉其殷勤忍耐
</h2>
啟 3:7 爾當書達<u>非拉叠非</u>教會使者曰、為聖為誠、執<u>大衛</u>之鑰、啟則莫能閉、閉則莫能啟者、如是云、
啟 3:8 我知爾之作為、我已啟門於爾前、莫能閉之、蓋爾畧有力、已守我道、不拒我名、
啟 3:9 彼屬<u>撒但</u>之會者、自稱為<u>猶太</u>人、實非<u>猶太</u>人、乃誑也、我必使之來、俯伏於爾足前、俾知我愛爾、
啟 3:10 時將至、舉世有患難、以試天下之人、爾既守我忍耐之道、我必護庇爾、免於彼時之試煉、
啟 3:11 我必速至、爾所有者、當固守之、免人奪爾之冕、
啟 3:12 得勝者、我必使其為柱於上帝殿、永不遷之於外、我必以我上帝名、及我上帝邑、即自我上帝由天降新<u>耶路撒冷</u>名、及我新名、書於其上、
啟 3:13 神語諸教會之言、凡有耳者當聽焉、○
<h2> 致<u>老底嘉</u>教會使者書責其非冷非熱
</h2>
啟 3:14 爾當書達<u>老底嘉</u>教會使者、曰、為阿們者、為至誠真實之證者、為上帝造化之元者、如是云、
啟 3:15 我知爾之作為、爾不冷不熱、願爾或冷或熱、
啟 3:16 爾既不冷不熱、惟在冷熱之間、我將吐爾出我口、
啟 3:17 爾自言我富厚有財、無所匱缺、不知爾實可憫、困苦、貧乏、瞽目、裸身、
啟 3:18 我勸爾向我市火煉之金、使爾致富、又購白衣衣之、使可免裸身之恥、又求膏膏爾目、使爾得見、
<h2> 勸以奮勉悔改
</h2>
啟 3:19 凡我所愛者、我必責之懲之、故當奮勉悔改、
<h2> 救主立於門前叩門
</h2>
啟 3:20 我立於門前叩門、有聞我聲而啟門者、我必入其家、我與彼、彼與我、同席飲食、
啟 3:21 得勝者、我必賜之偕我坐於我之寶座、如我得勝偕我父坐於其寶座然、
啟 3:22 神語諸教會之言、凡有耳者當聽焉、
啟 4:1 <h2><u>約翰</u>見上帝寶座在天</h2> 此後我觀之、見在天有門啟焉、我前所聞與我言之聲如吹角、語我曰、爾來此、我以此後必成之事示爾、
啟 4:2 我即感於神、見在天有一寶座、寶座上有一坐者、
啟 4:3 坐者貌似雅斯畢寶石、及黃寶石、有虹如綠寶石、環繞寶座
<h2> 見二十四長老
</h2>
啟 4:4 寶座四周、有二十四座、二十四長老坐於其上、身衣白衣、首戴金冕、
啟 4:5 電閃雷迅及諸宏聲、自寶座中出、有七燈燃於寶座前、即上帝之七神、
<h2> 見四活物
</h2>
啟 4:6 寶座前有如玻璃海、澄如水晶、寶座下 下原文作間及四周、有四活物、前後徧體有目、
啟 4:7 其一活物似獅、其二似犢、其三有貌如人、其四似飛鷹、
啟 4:8 四活物各有六翼、內外徧處有目、晝夜不息言曰、聖哉、聖哉、聖哉、昔在今在後在全能之主上帝、
<h2> 長老脫冕叩拜坐寶座者
</h2>
啟 4:9 活物以榮光、尊貴、稱謝、歸於坐寶座者永生之主、
啟 4:10 時二十四長老俯伏於坐寶座者前、崇拜永生之主、脫冕置於寶座前、曰、
啟 4:11 以榮光尊貴權力歸於主、宜也、蓋主創造萬物、萬物受造而有、皆由主之旨也、
啟 5:1 <h2>見具七印之卷</h2> 我見坐寶座者、右手執卷、內外有文字、緘以七印、
啟 5:2 我又見有大力之天使、大聲呼曰、誰堪開卷而解其印、
啟 5:3 在天、在地、在地下、無有能開此卷或觀此卷者、
啟 5:4 既無有堪開堪讀堪觀此卷者、我即痛哭、
<h2> 堪取卷解印者惟見殺之羔
</h2>
啟 5:5 長老之一語我曰、勿哭、<u>猶太</u>支派之獅、自<u>大衛</u>根所萌者、 自大衛根所萌者原文作大衛之根已得勝、能開此卷解其七印、
啟 5:6 我又觀、見寶座與活物及諸長老間、有羔立焉、似曾見殺、有七角七目、即上帝之七神、遣往普天下者、
啟 5:7 羔近前、自坐寶座者之右手取卷、
<h2> 長老遂頌美之認為救主
</h2>
啟 5:8 取卷之時、四活物與二十四長老、皆俯伏於羔前、各執琴與金盂、盂滿以香、香即諸聖徒之祈禱、
啟 5:9 皆謳新歌曰、爾堪取卷而解其印、因爾見殺、以爾之血、贖我儕於各族、各姓、各民、各邦以歸於上帝、
啟 5:10 使我儕在我上帝前、為王、為祭司、可王於地、
<h2> 坐寶座者與羔受千萬天使與萬物頌美
</h2>
啟 5:11 我又觀、見寶座與活物及長老四圍、有眾天使、其數萬萬千千、且聞其聲、
啟 5:12 大呼曰、見殺之羔、得威權、富厚、智慧、能力、尊貴、榮光、頌讚、宜也、
啟 5:13 我又聞在天、在地、在地下、在海上、及在海中之萬物云、願頌讚、尊貴、榮光、權力歸於坐寶座者及羔、至於世世、
啟 5:14 四活物曰、阿們、二十四長老、俯伏崇拜永生之主、
啟 6:1 <h2>按次揭印皆有事相隨預示未來事至世末</h2> 我見羔啟第一印時、我聞四活物之一、其聲如雷、曰、來觀、
啟 6:2 我遂觀之、見有白馬、乘之者執弓、且賜之以冕、乃出、勝而益勝、○
啟 6:3 既啟第二印、我聞第二活物曰、來觀、
啟 6:4 遂見有赤馬出、乘之者得權、使世不平康、使人相殺、亦予之巨刃、○
啟 6:5 既啟第三印、我聞第三活物曰、來觀、我遂觀之、見有黑馬、乘之者手執權衡、
啟 6:6 我聞四活物中有聲曰、一第那流、得麥一升、一第那流、得大麥三升、惟油與酒、毋傷、○
啟 6:7 既啟第四印、我聞第四活物曰、來觀、
啟 6:8 我遂觀之、見有灰色馬、乘之者名曰死、陰府隨於其後、彼等得權、以鋒刃饑饉疫癘野獸、殺世人四分之一、○
啟 6:9 既啟第五印、我見祭臺下、有為天主之道、及為所證之證被殺者之魂、
啟 6:10 大聲呼曰、聖且誠之主歟、不審判居於地之人、為我儕伸流血之冤、將至何時、
啟 6:11 於是有以白衣賜各人、語之曰、當少安、待同事兄弟亦見殺、其數乃盈、○
啟 6:12 既啟第六印、我觀之、見地大震、日黑如褐、月變如血、
啟 6:13 天星隕地、如無花果樹、為大風飄撼、落其未熟之果、
啟 6:14 天如卷之被捲、逝而不見、諸山島、皆遷離本位、
啟 6:15 世上諸王、大夫、將軍、富人、有權者、為奴者、自主者、皆匿於洞穴山巖、
啟 6:16 籲呼山巖曰、墜於我身掩蓋我、可避坐寶座者之面、及羔之怒、
啟 6:17 蓋其怒之大日至矣、孰能當之、
啟 7:1 <h2>天使印天主眾僕之額</h2> 厥後我見四天使立於地之四極、執掌地之四風、使風不吹於地於海於樹、
啟 7:2 又見一天使、自日出之處而上、執永生天主之印、向得權傷地與海之四天使大聲呼曰、
啟 7:3 且勿傷地與海與樹、待我印我天主眾僕之額、
<h2> <u>以色列</u>各支派受印者之數
</h2>
啟 7:4 我聞受印者之數、共十四萬四千、受印者、皆由<u>以色列</u>各支派、
啟 7:5 <u>猶大</u>支派受印者一萬二千、<u>流便</u>支派受印者一萬二千、<u>迦得</u>支派受印者一萬二千、
啟 7:6 <u>亞設</u>支派受印者一萬二千、<u>拿弗他利</u>支派受印者一萬二千、<u>瑪拿西</u>支派受印者一萬二千、
啟 7:7 <u>西緬</u>支派受印者一萬二千、<u>利未</u>支派受印者一萬二千、<u>以薩迦</u>支派受印者一萬二千、
啟 7:8 <u>西布倫</u>支派受印者一萬二千、<u>約瑟</u>支派受印者一萬二千、<u>便雅憫</u>支派受印者一萬二千、○
<h2> 見大眾由萬國來立寶座前
</h2>
啟 7:9 此後我觀之、見有大眾、不可勝數、由諸族諸姓諸民諸國來、立於寶座及羔前、衣白衣、手執巴勒瑪 巴勒瑪椶類株高而結果果形似棗枝、
啟 7:10 大聲呼曰、拯救歸於坐寶座者我天主及羔、
啟 7:11 眾天使立於寶座與諸長老暨四活物之四圍、俯伏寶座前、崇拜天主、曰、
啟 7:12 阿們、頌讚、榮光、智慧、祝謝、尊貴、威權、能力歸於我天主、至於世世、阿們、
<h2> 其衣悉滌於羔之血中
</h2>
啟 7:13 一長老問我曰、衣白衣者為誰、皆自何來、
啟 7:14 對曰、我主自知之、曰、彼經歷大難而來、曾以羔之血滌其衣、而衣潔白、
啟 7:15 故得在天主寶座前、在其殿內晝夜事之、坐寶座者居其中、
啟 7:16 彼不復饑、不復渴、烈日與炎熱不得而傷之、
啟 7:17 蓋寶座中之羔必牧之、導至活水之源、彼目流淚、天主盡拭之、
啟 8:1 <h2>解第七印</h2> 既啟第七印、天中寂靜約二刻、 二刻原文作半時
<h2> 七天使得七角
</h2>
啟 8:2 我見七天使侍於天主前、有授之以七角、
<h2> 別有天使獻香
</h2>
啟 8:3 又一天使執金香爐來、立於祭臺側、又得多香、以與聖徒祈禱、同獻於寶座前之金臺、
啟 8:4 香之煙與聖徒之祈禱、自天使手同升於天主前、
啟 8:5 天使將香爐盈以臺上之火傾於地、即有眾聲雷轟電閃地震、○
<h2> 第一天使吹角
</h2>
啟 8:6 執七角之七天使、正欲吹角、 正欲吹角或作乃預備吹角
啟 8:7 第一天使吹角、遂有雹與火雜以血落於地、凡樹木三分之一及各種青草盡焚、○
<h2> 第二天使吹角
</h2>
啟 8:8 第二天使吹角、遂有似火炎之大山、投於海、海三分之一變為血、
啟 8:9 海中生物、死三分之一、舟壞三分之一、○
<h2> 第三天使吹角
</h2>
啟 8:10 第三天使吹角、遂有大星、焰如燃炬、自天而墮、落於江河三分之一、及諸水泉、
啟 8:11 星名茵蔯、水三分之一變為苦如茵蔯、因水苦飲者多死焉、○
<h2> 第四天使吹角
</h2>
啟 8:12 第四天使吹角、日三分之一、月三分之一、星辰三分之一、皆陰蔽、 陰蔽原文作被擊致日月星三分之一昏暗、晝三分之一無光、夜亦如是、
啟 8:13 我又見一天使、飛於天中、聞其大聲曰、尚有三天使將吹角、因其角聲、居地之萬民、禍哉、禍哉、禍哉、
啟 9:1 <h2>第五天使吹角有一星隕地得鑰開大淵之坑</h2> 第五天使吹角、我見一星由天墮地、有授之以大淵之鑰、
啟 9:2 彼開大淵之坑、坑中遂出煙、如洪爐之煙、日與天空因坑煙而暗、
<h2> 有蝗如蠍自其中出
</h2>
啟 9:3 有蝗自煙出徧於地、有賜之以權傷人如地上之蠍、
啟 9:4 蝗又奉命勿傷地之菜蔬青草及諸樹木、惟傷額無天主印誌之人、
啟 9:5 但不許蝗殺之、第苦之五月、其苦如人之受蠍螫然、
啟 9:6 斯時人將求死不得、欲死而死避之、
啟 9:7 蝗狀如馬、備以往戰、首若戴金冕、其容如人之容、
啟 9:8 有髮如女之髮、有牙如獅之牙、
啟 9:9 有甲如鐵甲、其翼之聲、如車馬眾多疾馳以戰之聲、
啟 9:10 有尾如蠍尾、尾上有螫、得權傷人五月、
啟 9:11 蝗有王、即大淵之使者、<u>希伯來</u>言、名<u>阿巴頓</u>、<u>希拉</u>言、名<u>阿波呂甕</u>、
<h2> 一次災退
</h2>
啟 9:12 一禍既往、尚有二禍將至、○
<h2> 第六天使吹角
</h2>
啟 9:13 第六天使吹角、我聞有聲、自天主前金臺之四角而出、
啟 9:14 語執角之第六天使曰、<u>伯拉</u>大河間所繫四天使、爾當釋之、
<h2> 被縛之四使者見釋
</h2>
啟 9:15 四天使見釋、乃天主特備、至其時其日其月其年、殺人三分之一、
啟 9:16 其馬軍之數、有二萬萬、此數乃我所聞、
啟 9:17 我於異象中、見其馬、又見乘之者、著火色紫色硫磺色之甲、馬首如獅首、口出火與煙與硫磺、
啟 9:18 馬口所出之火與煙與硫磺、此三者、殺人三分之一、
啟 9:19 馬傷人之勢、在其口亦在其尾、其尾若蛇而有首、乃以之傷人、
啟 9:20 其餘之人、未死於此諸災者、猶不改其作為、仍拜諸鬼魔、與不見不聞不行金銀銅木石之偶像、
啟 9:21 亦不悔改其兇殺巫術姦淫盜竊之罪、
啟 10:1 <h2>大力天使顯現手持小卷</h2> 我又見大力之天使、自天而降、衣以雲、首上有虹、容如日、足如火柱、
啟 10:2 手執展舒小卷、右足立於海、左足立於地、
啟 10:3 大聲呼如獅吼、呼畢、七雷發聲、
啟 10:4 七雷發聲之後、我欲書之、惟聞自天有聲語我曰、七雷所語、當隱秘勿書、
<h2> 指永生主而誓以明時不再延
</h2>
啟 10:5 我所見立於海立於地之天使、舉手向天、
啟 10:6 指造天及天上萬物、造地及地上萬物、造海及海中萬物永生之主而誓曰、後復無時日矣、 後復無時日矣或作不復遷延時日
啟 10:7 惟於第七天使吹角時、天主秘奧之事必成全、如天主所示其僕諸先知者、
<h2> 天使命<u>約翰</u>食卷
</h2>
啟 10:8 我所聞自天之聲又語我曰、立於海立於地之天使、手執展舒之小卷、爾往取之、
啟 10:9 我就天使曰、請以小卷予我、天使曰、接而食之、在爾腹中必苦、惟在爾口中必甘如蜜、
啟 10:10 我自天使手中、接小卷食之、在口果甘如蜜、食後在腹甚苦、
啟 10:11 天使謂我曰、爾必指多民多國多族多王、復言未來之事、
啟 11:1 <h2>天使授<u>約翰</u>以杖以量天主殿</h2> 有授我以葦、似杖、天使立曰、起、量天主殿、及祭臺、與殿中崇拜者、
啟 11:2 惟殿外之院、 或作惟殿之外院舍而勿量、蓋此已予異邦人、彼將蹂躪聖城四十二月、
<h2> 二證者傳道
</h2>
啟 11:3 我將使我之二證者、衣麻傳道、凡一千二百六十日、
啟 11:4 此即二油果樹、二燈臺、立於天下主前者、
啟 11:5 如有欲害之者、則火自其口出、以滅其敵、如有欲傷之者、亦必如是見殺、
<h2> 有權使天不雨
</h2>
啟 11:6 彼有權閉天、使天在傳道之日不雨、亦有權於水、能變為血、無論何時、可任意使諸災降於地、
<h2> 獸必與之戰而殺之
</h2>
啟 11:7 作證既畢、自大淵而上之獸、將與之戰、勝而殺之、
啟 11:8 屍仆大邑之街衢、斯邑可喻<u>所多瑪</u>與<u>伊及</u>、即我主釘十字架之處、
<h2> 屍仆於衢越三日有半復生
</h2>
啟 11:9 諸民諸族諸方諸國中、有多人觀其屍三日有半、不許其屍葬於墓、
啟 11:10 居地之民、將欣喜歡樂、互相餽贈、蓋二先知曾困苦居地之民、
啟 11:11 越三日有半、有生氣自天主而來、入二先知身、使復起立、見之者甚懼、
啟 11:12 二先知聞大聲自天語之曰、爾升此、即乘雲升天、其敵皆目睹、
啟 11:13 當時地大震、城傾圮十分之一、死於地震者七千人、餘者驚懼、歸榮天主、
<h2> 二次災退
</h2>
啟 11:14 二禍既往、三禍速至、○
<h2> 第七天使吹角
</h2>
啟 11:15 第七天使吹角、天有聲甚大、云、世間諸國、咸歸我主、亦歸其基督、彼將為王、至於世世、
啟 11:16 時二十四長老、坐於位在天主前、俯伏崇拜天主、
啟 11:17 曰、昔在今在後在者全能之主天主、我稱謝主、因主握己之大權而為王、
啟 11:18 異邦人忿怒、故主怒已臨、審判死者之時已至、主之僕諸先知、及眾聖徒、與凡敬畏主名者、無論大小、主必賞賚之、且敗世者主必敗之、
啟 11:19 當時天主殿在天開矣、天主約匱現於殿中、有電閃雷轟諸聲、地震、大雹、
啟 12:1 <h2>衣日踐月之婦臨產</h2> 大異象現於天、有婦身衣日、足踐月、首冠十二星、
啟 12:2 懷孕劬勞、呼號將產、
<h2> 巨龍前立欲吞其子分娩後避於野
</h2>
啟 12:3 又現異象於天、有一巨赤龍、七首十角、首戴七冕、
啟 12:4 尾曳天星三分之一、投之於地、龍立於將產之婦前、待產後吞其子、
啟 12:5 婦生男子、乃將以鐵杖轄 轄原文作牧萬族者、其子被接至天主及其寶座前、
啟 12:6 婦遁於曠野、在彼天主為之備一所、育之一千二百六十日、○
<h2> <u>米加勒</u>率天使戰龍勝之
</h2>
啟 12:7 在天有戰、<u>米加勒</u>率其使者與龍戰、龍亦率其使者與戰、
啟 12:8 龍及其使者戰不勝、不得復居於天、
<h2> 龍墮地逼婦
</h2>
啟 12:9 於是巨龍即古蛇、稱魔與<u>撒但</u>素迷惑天下人者、被擲於地、其諸使者亦同被擲、
啟 12:10 我聞在天有大聲曰、我天主之拯救、其大能與其國、及其基督之權、今已彰顯、 今已彰顯原文作今至矣蓋晝夜在我天主前譖我兄弟者、今已被擲矣、
啟 12:11 諸兄弟不貪生而冒死、賴羔之血、及所證之道而勝之、
啟 12:12 天與居於天者、皆當為之歡樂、惟居於地與海者、禍矣、蓋魔自識其時日無幾、故以大怒臨爾、○
啟 12:13 龍見己被擲於地、乃窘逐生男子之婦、
啟 12:14 時婦得大鷹之雙翼、可飛於曠野、至己之地以避蛇、在彼蒙養一載、又二載、又半載、
啟 12:15 蛇在婦之身後、從其口吐水如河、意欲沖沒之、
啟 12:16 惟地助婦、啟口吞龍口所吐之河、
啟 12:17 龍怒婦、乃往與婦之餘子戰、即守天主誡、為耶穌基督作證者、
啟 13:1 <h2>獸由海出七首十角龍以權予之</h2> 我立於海沙、( [ 13:1 ] 編註：「我立於海沙、」相當於一般現代譯本的12:18)見一獸由海而上、七首十角、角戴十冕、褻瀆名號書於首上、
啟 13:2 我所見之獸、形似豹、足如熊、口如獅、龍以己之能與位及大權賜之、
啟 13:3 我見獸七首之一、受傷幾死、其幾死之傷全愈、天下人皆奇而從獸、
啟 13:4 乃拜以權予獸之龍、又拜獸曰、誰能比此獸、誰能與之交戰、
啟 13:5 又予獸以口、能言誇大褻瀆之言、又予之權、可任意行事、 可任意行事有原文抄本作可任意爭戰凡四十二月、
啟 13:6 獸啟口謗讟天主、謗讟天主之名、與其殿、及凡居於天者、
啟 13:7 又使獸能戰聖徒而勝之、又予之以權治諸族諸方諸民、
啟 13:8 凡居於地、名未錄於自創世時見殺之羔之生命册者、皆將拜此獸、
啟 13:9 凡有耳者皆當聽焉、
啟 13:10 凡擄人者亦見擄、以刃殺人者亦被刃殺、聖徒之恆忍與信在此矣、○
<h2> 別有一獸出於地
</h2>
啟 13:11 我又見一獸、自地而出、二角似羊、出言如龍、
啟 13:12 行前獸之權於前獸之前、使地與凡居於地之人、拜受傷幾死而得愈之前獸、
啟 13:13 行大異跡、能於人前使火自天降地、
<h2> 此獸使人造前獸之像
</h2>
啟 13:14 既得權、在獸前行異跡、遂誘惑居於地之人、使之為見傷於刃而尚活之獸作像、
<h2> 又使人拜之
</h2>
啟 13:15 並有權使獸像有生氣、使獸像能言、且能使不拜獸像者見殺、
<h2> 使人受其印誌
</h2>
啟 13:16 使眾人無論大小貧富、自主者、為奴者、皆在右手、或在額、受印誌焉、
啟 13:17 人若不受獸之印誌、或獸名數、皆不得貿易、
啟 13:18 在此有智慧、智者可計核獸 名之數、乃人 名之數、其數六百六十六、
啟 14:1 <h2>羔與從者立於<u>郇</u>山</h2> 我見羔立於<u>郇</u>山、偕之者十四萬四千人、皆有羔父之名、 皆有羔父之名有原文抄本作有羔與父之名書於其額、
啟 14:2 我聞自天有聲、如眾水澎湃之聲、如巨雷轟震之聲、又聞鼓琴者鼓琴之聲、
啟 14:3 在寶座前、亦於四活物及諸長老前謳歌、所謳者似新歌、此歌無人能學、惟自世蒙贖之十四萬四千人能之、
啟 14:4 彼未污己以色、蓋持守貞潔、羔無論何往、彼皆從之、彼乃被贖於人中、為初實之果、在天主及羔前、 為初實之果在天主及羔前或作首先信天主與羔者
啟 14:5 其口無詭詐、無瑕可摘在天主寶座前、 有原文抄本無在天主寶座前句○
<h2> 天使傳福音
</h2>
啟 14:6 我又見一天使飛於天中、有永遠福音、欲傳於居地之人、即傳於諸國諸族諸方諸民、
啟 14:7 大聲曰、爾當敬畏天主、以榮光歸之、蓋天主行審判之時已至、當崇拜造天地海及諸水泉者、
<h2> <u>巴比倫</u>傾
</h2>
啟 14:8 又一天使隨其後、曰、大邑<u>巴比倫</u>、使萬國飲其邪淫之毒酒、 邪淫之毒酒或作干怒之酒傾矣、傾矣、 或作大邑巴比倫傾矣傾矣因使萬國飲其邪淫之毒酒
啟 14:9 又有第三天使隨其後、大聲曰、若有拜獸及獸像、於額或於手受其印誌者、
啟 14:10 必飲天主盛怒之酒、乃無所攙雜者、斟於天主盛怒之杯、又必受苦於火與硫磺中、在諸聖天使及羔之前、
啟 14:11 彼受苦 於火中、其煙上騰、永遠不熄、拜獸與其像、或受其名之印誌者、晝夜不得安息、
啟 14:12 守天主誡、及信耶穌道之聖徒、因此恆忍、 或作聖徒之恆忍在此矣彼守天主之誡及耶穌之道
啟 14:13 我聞自天有聲語我曰、爾當筆之於書、今而後、信主而死者、乃為有福、聖神曰、然、蓋彼息其勞、其功亦隨之、○
<h2> 以秋收喻世末
</h2>
啟 14:14 我又觀、見白雲、有似人子者坐於雲、首戴金冕、手執利鐮、
啟 14:15 又有天使自殿出、向坐雲者大聲呼曰、地上百穀已熟、刈時已至、可用爾之鐮以刈、
啟 14:16 坐雲者遂以其鐮擲於地、而地之百穀被刈矣、
<h2> 以酒溢喻怒盛
</h2>
啟 14:17 又有一天使自天上殿出、亦執利鐮、
啟 14:18 又有司火之天使自祭臺出、向執鐮者大聲呼曰、地上葡萄已熟、可用爾利鐮收之、
啟 14:19 天使遂擲其鐮於地、收地上葡萄、投於天主盛怒之大酒醡、 酒醡或作壓酒處下同
啟 14:20 酒醡在城外、人踐之、血出於酒醡、高與馬勒相齊、長約一千六百司他丟、 約六百里
啟 15:1 <h2>七天使將降七災</h2> 我別見異象在天、大且奇、即七天使握末時之七災、以盡天主之怒、
啟 15:2 我見彷彿有玻璃海、中雜以火、凡勝獸並其像、其印誌、與其名數者、皆立於玻璃海上、手執天主之琴、
<h2> 勝獸者謳歌
</h2>
啟 15:3 謳天主僕<u>摩西</u>之歌及羔之歌、云、全能之主天主歟、爾之所為、大哉奇哉、諸聖之王歟、爾之道至公至真、
啟 15:4 誰敢不敬畏主、不歸榮於主之名、惟主為聖、萬民皆至崇拜於主前、蓋主之公義審判已顯著矣、○
<h2> 七金盂充以天主之怒
</h2>
啟 15:5 厥後我觀、見在天證幕之殿開矣、
啟 15:6 握七災之七天使、自殿而出、衣皓白鮮明之枲 枲或作細麻下同衣、胸繫金帶、
啟 15:7 四活物之一、以金盂七盛永生天主之怒、授於七天使、
啟 15:8 因天主之榮光威權、煙遂充滿於殿、七天使降七災未畢、無有能入殿者、
啟 16:1 <h2>天使傾其盂各災遂降</h2> 我聞大聲自殿出、語七天使曰、盛天主忿怒之七盂、爾往傾之於地、
啟 16:2 第一天使、遂往傾其盂於地、即有惡毒之瘡、生於受獸印誌、拜獸像者之身、
啟 16:3 第二天使傾其盂於海、海遂變如死人之血、海中生物皆亡、
啟 16:4 第三天使傾其盂於江河水泉、皆變為血、
啟 16:5 我聞司水天使曰、今在昔在之聖主、如是審判乃公義矣、
啟 16:6 世人流聖徒及先知之血、今主以血予之飲、彼受此報、宜也、
啟 16:7 我聞有聲自祭臺出曰、然、全能之主天主、誠哉義哉爾之審判、○
啟 16:8 第四天使傾其盂於日、日即能以火曝人、
啟 16:9 人為炎熱所曝、遂謗讟有權降此諸災之天主之名、且不悔改、不以榮歸天主、
啟 16:10 第五天使傾其盂於獸之座、獸之國即晦暝、人皆痛甚而齩舌、
啟 16:11 且因生瘡痛苦、謗讟天上之主、不悔改所為、
啟 16:12 第六天使傾其盂於<u>伯拉</u>大河、其水即涸、為東方諸王備途、○
啟 16:13 我見有邪神似蛙者三、自龍口、獸口、及偽先知口出、
啟 16:14 此乃鬼魔之神、能行異跡、往就普天下諸王、使其在全能天主之大日集戰、
<h2> 救主忽臨警醒者福矣
</h2>
啟 16:15 主曰、我來、如盜猝至、凡警醒守衣、免其裸身現醜者有福、
啟 16:16 乃集諸王至一所、<u>希伯來</u>言曰、<u>亞瑪革頓</u>、○
啟 16:17 第七天使傾其盂於空中、即有大聲、自天上殿中之寶座出、曰、畢矣、
啟 16:18 眾聲大作、雷轟電閃、地大震、自有人生在地以來、未有地震如此之大者、
啟 16:19 大邑裂為三、異邦諸邑傾圮、<u>巴比倫</u>大邑為天主記憶、欲以盛天主大怒之酒杯予之飲、
啟 16:20 諸島忽無、 忽無原文作皆遁山岳不見、
啟 16:21 又有大雹自天降於人、每重一他連得、 一他連得約一千二百三十兩人咸受雹災、且因災甚、遂謗讟天主、
啟 17:1 <h2>婦衣紫絳手執金杯騎於獸上</h2> 執七盂之天使、其一來曰、爾來前、我以坐諸水上之大淫婦將受之刑示爾、
啟 17:2 世上諸王與之行淫、居地之人、飲其淫亂之酒皆沈醉、
啟 17:3 我感於神、天使攜我至野、見一婦乘絳獸、獸有七首十角、褻瀆名號、遍書於體、
<h2> 此婦乃<u>巴比倫</u>大城諸可憎者之母
</h2>
啟 17:4 婦衣紫絳、飾以金珠寶石、手執金杯、杯中滿以可憎之物及其淫穢、
啟 17:5 有名書於其額、曰、隱秘、大邑<u>巴比倫</u>、 或作有奧名書於其額曰巴比倫大邑世之諸淫婦及可憎者之母、
啟 17:6 我見婦飲聖徒之血、及為耶穌作證者之血、飲而醉矣、我見之不勝驚駭、
啟 17:7 天使問我曰、爾何驚駭、婦與所乘七首十角之獸、我將以其奧義示爾、
啟 17:8 爾所見之獸、昔有今無、後必出自深淵、終歸於沈淪、凡居地之人、自創世以來、其名未錄於生命册者、見獸昔有今無、後將復有、遂甚奇異、
<h2> 釋七首之義
</h2>
啟 17:9 有智慧者、可悟其義、七首、乃婦所坐之七山、
啟 17:10 亦為七王、五王已傾、一王尚在、一王尚未至、及至惟存片時、
啟 17:11 昔有今無之獸、乃第八王、亦列於七王中、終歸淪亡、
<h2> 釋十角之義
</h2>
啟 17:12 爾所見之十角、乃十王、尚未得國、惟片時偕獸秉權如王、
啟 17:13 彼皆同心、以己之權與能給獸、
<h2> 羔羊必勝
</h2>
啟 17:14 彼遂與羔戰、羔必勝之、因羔乃萬主之主、萬王之王、從之者、皆見召蒙選忠信之人、
<h2> 淫婦受罰
</h2>
啟 17:15 天使又語我曰、爾見淫婦所坐之諸水、乃諸民諸國諸族諸方、
啟 17:16 爾所見之獸、與其十角、將憾淫婦、使之貧窮裸體、食其肉、焚之以火、
啟 17:17 蓋天主感彼眾之心、以成厥旨、使彼眾同心、將己之國給獸、以待天主之言應焉、
啟 17:18 爾所見之婦、乃統轄世上諸王之大邑、
啟 18:1 <h2><u>巴比倫</u>傾</h2> 厥後我又見一天使自天而降、秉大權、光輝普照於地、
啟 18:2 大聲呼曰、<u>巴比倫</u>大邑、傾矣、傾矣、今為鬼魔居處、並為諸邪神 邪神或作不潔之神及諸不潔可憎之鳥所棲、
啟 18:3 因諸國皆飲其淫亂毒酒、天下諸王、與彼行淫、天下商賈、皆因彼奢華之甚、而富饒焉、○
<h2> 主之民須出而避之
</h2>
啟 18:4 我聞自天有聲云、我民當出於其中、免爾與彼同罪、同受其災、
啟 18:5 蓋其罪滔天、其不義為天主記憶、
啟 18:6 以彼所加諸爾者還加之、視其所行、報之惟倍、於其所斟之杯、亦必倍斟以予之、
啟 18:7 彼如何自榮、如何奢華、當使之如何痛苦哀哭、蓋彼心內云、我坐后位、我非嫠婦、永不至哀哭、
啟 18:8 故一日之間、其災齊至、即死亡哀哭饑饉、亦被火焚、蓋審判之主天主、其能至大、
啟 18:9 天下諸王、素與彼行淫、奢侈宴樂、見焚之之煙、必為之悲痛號泣、
啟 18:10 因懼其苦而遠立、云、廣大鞏固之邑<u>巴比倫</u>、頃刻間爾之刑至矣、哀哉、哀哉、
啟 18:11 天下商賈、亦必為之號泣悲痛、因不復有購其貨者、
啟 18:12 其貨乃金銀、寶石、珍珠、枲布、紫色染料、絲、絳色染料、各種香木、象牙諸器、佳木諸器、銅鐵及白玉諸器、
啟 18:13 又有肉桂香品、沒藥乳香、酒油、細麵、麥、牛羊、車馬、奴婢、
啟 18:14 <u>巴比倫</u>乎、爾所嗜之果實無有矣、肥美光澤之物亦無有矣、爾不復能得之、
啟 18:15 販此物之商賈、由<u>巴比倫</u>致富者、因懼其苦而遠立、號泣悲痛、
啟 18:16 曰、此大邑衣以枲布紫絳之衣、飾以金珠寶石、富有如此之大、頃刻間消滅、哀哉、哀哉、
啟 18:17 凡舟長舟子、及乘舟者、與諸航海之商旅、皆遠立、
啟 18:18 見焚彼之煙、呼曰、何邑能比此大邑乎、
啟 18:19 以塵埃蒙首、 蒙首原文作撒於首號泣悲痛、呼曰、此大邑以其珍寶、使凡操舟於海者致富、頃刻間成為荒墟、哀哉、哀哉、
啟 18:20 天乎、諸聖徒及諸先知乎、爾曹當歡樂、因天主已報之為爾伸冤、○
<h2> 因其受報聖徒歡樂
</h2>
啟 18:21 有一大力之天使、舉石大如磨磐者投於海、曰、<u>巴比倫</u>大邑、亦必如是猝然傾頹、不復得見、
啟 18:22 鼓琴、作樂、品簫、吹角之聲、不復聞於爾間、百工不復見於爾間、磨聲不復聞於爾間、
啟 18:23 燈光不復照於爾間、新娶者與新婦之聲、不復聞於爾間、爾之商賈、乃世之居尊位者、萬國皆以爾巫術而迷惑、
啟 18:24 諸先知與聖徒及天下一切見殺者之血、皆見於此邑中、
啟 19:1 <h2>天主受讚美緣懲罰大淫婦為僕人伸冤</h2> 此後我聞似有群眾之大聲於天、曰、阿勒路亞、 阿勒路亞譯即當讚美主之義拯救、榮光、尊貴、權能、皆歸我主天主、
啟 19:2 其審判惟真與公、已審判淫亂敗世之大淫婦、彼流天主僕人之血、今天主報之、為僕人伸冤、
啟 19:3 再曰、阿勒路亞、［焚］彼之煙上騰、永遠不熄、
啟 19:4 二十四長老與四活物、俯伏崇拜坐寶座之天主、曰、阿們、阿勒路亞、
啟 19:5 有聲自寶座出、曰、我天主之僕、凡敬畏天主者、無論大小、皆當讚美天主、
啟 19:6 我聞如群眾之聲、大水之聲、巨雷之聲、曰、阿勒路亞、因全能之主天主、秉權而王、
<h2> 羔羊之婚筵
</h2>
啟 19:7 我儕當歡樂踴躍、以榮光歸之、因羔之婚期已屆、新婦已自備以待、
啟 19:8 時新婦得衣光明潔白之枲衣、此枲衣乃聖徒之義、
啟 19:9 天使語我曰、爾筆之於書、曰、凡蒙召赴羔之婚筵者、有福矣、又曰、此乃天主之言、真實不偽、
<h2> 天使不敢受拜
</h2>
啟 19:10 我遂俯伏於其足前、欲拜之、彼謂我曰、不可、我與爾、並與爾諸兄弟、即為耶穌作證者、同為僕、爾當崇拜天主、蓋感先知之神、亦感為耶穌作證之人、○
啟 19:11 我見天開、有一白馬、乘之者、其名忠信真實、其審判與戰、皆以公以義、
啟 19:12 其目如火燄、首戴多冕、又有所書之名、己之外、無有識之者、
啟 19:13 衣以染血之衣、其名稱為天主之道、 道或作言
啟 19:14 在天諸軍、皆衣潔白枲衣、乘白馬以從之、
啟 19:15 有利劍自其口出、以之擊諸異邦、且以鐵杖轄 轄原文作牧之、踐全能天主忿怒之酒醡、
啟 19:16 股邊之衣上、 原文作在其股與衣有名書曰、萬王之王、萬主之主、○
<h2> 召群鳥食見殺者之肉
</h2>
啟 19:17 我見一天使立於日中、向空中飛鳥大聲呼曰、來、集於至大天主之盛筵、
啟 19:18 食君王之肉、將帥之肉、勇士之肉、馬及乘馬者之肉、自主者、為奴者、無論大小、皆食其肉、
啟 19:19 我見獸與世之諸王及其眾軍咸集、欲與乘馬者及其軍戰、
啟 19:20 獸被擒、偽先知曾於獸前行異跡、誘惑受獸印誌及拜獸像者、亦同被擒、二者生投於硫磺火坑中、
啟 19:21 其餘見殺於乘馬者口中所出之劍、鳥食其肉而飽焉、
啟 20:1 <h2><u>撒但</u>被繫千年</h2> 我見天使自天降、手執大淵之鑰、及大鐵索、
啟 20:2 執龍即古蛇、即魔與<u>撒但</u>、縛之千年、
啟 20:3 投之於淵、閉淵而封之、免彼復誘惑列邦、待千年已滿、乃釋之片時、○
啟 20:4 我見數座位、有坐之者、得審判之權、其為耶穌之證及天主道被殺之人、未拜獸與獸像、於額與手未受獸印誌者、我見其靈魂、彼皆復活、與基督同王一千年、
<h2> 首次復活者福矣
</h2>
啟 20:5 此乃首次之復活、其餘死者、尚不復活、必待千年滿也、
啟 20:6 凡得首次復活者、福矣、聖矣、二次之死、無權及其身、彼必為天主及基督之祭司、並與基督同王一千年、○
<h2> 年滿<u>撒但</u>得釋
</h2>
啟 20:7 千年既滿、<u>撒但</u>必得釋於囚、
<h2> 誘惑<u>歌革</u>與<u>瑪歌革</u>
</h2>
啟 20:8 出而誘惑地上四方之民、即<u>歌革</u>與<u>瑪歌革</u>、集之以戰、其數如海沙、
啟 20:9 至於地之廣原、圍聖徒之營、及蒙愛之城、遂有火自天主由天而降 遂有火自天主由天而降有原文抄本作遂有火由天而降以滅之、
啟 20:10 惑彼之魔、見投於硫磺之火坑、即投獸與偽先知之處、晝夜受苦、至於世世、
啟 20:11 我見一白色大寶座、並坐之者、天地遁於其前、不復見、 不復見原文作不復得可居之處
<h2> 人盡復活受鞫
</h2>
啟 20:12 我又見死者、若大若小、立於寶座前、有書開展、又別有一書開展、即生命之書、死者皆憑書所錄、按其行為而受審判、
啟 20:13 海遂交出其中之死者、
啟 20:14 死亡與哈底、 哈底見一章十八節小註亦交出其中之死者、皆按其行為而受審判、死亡與哈底、皆投於火坑、此乃第二次之死、
啟 20:15 凡不見錄於生命書者、亦見投於火坑、
啟 21:1 <h2>天地更新</h2> 我見有新天新地、蓋前之天地已逝、海亦不復有、
啟 21:2 我<u>約翰</u>見 有原文抄本作我見聖城新<u>耶路撒冷</u>、自天主由天而降、預備齊全、如新婦妝飾以待其夫、
啟 21:3 我聞大聲自天出 自天出有原文抄本作自天之寶座出曰、天主之幕在人間、天主將與人偕居、人將為天主之民、天主在人間、為其天主、
啟 21:4 彼目流淚、天主盡拭之、不復有死亡、悲哀號泣疾痛、亦不復有、蓋前事已逝矣、
啟 21:5 坐寶座者曰、我以萬物更新、又語我曰、此言真實可信、爾當筆之於書、
啟 21:6 又語我曰、畢矣、我乃亞勒法、我乃阿梅迦、我乃始、我乃終、我將以生命泉之水、不費貲而賜於渴者、
啟 21:7 得勝者將嗣萬物、我必為其天主、彼必為我之子、
啟 21:8 但彼畏怯者、不信者、可憎者、兇殺者、淫亂者、有邪術者、拜偶像者、與一切言誑者、必受苦於硫磺火坑中、此乃第二次之死、○
<h2> 自天降之<u>耶路撒冷</u>莊嚴華美無匹
</h2>
啟 21:9 七天使執盛七末災之盂、其一就我曰、來、我將以新婦即羔之妻示爾、
啟 21:10 我感於神時、天使攜我至一大且高之山、示我大聖城<u>耶路撒冷</u>、自天主由天而降、
啟 21:11 城有天主榮耀、城之光輝、如至貴之寶石、如澄澈之雅斯畢寶石、
啟 21:12 有高大之墻垣、有門十二、有十二天使守之、門上書<u>以色列</u>十二支派之名、
啟 21:13 東有三門、北有三門、南有三門、西有三門、
啟 21:14 城墻有十二基、基上書羔之十二使徒之名、
啟 21:15 語我者、執金杖欲量邑與門與墻、
啟 21:16 其城四方、長闊相等、天使以杖量邑、得一萬二千司他丟、 約五千里長闊及高相等、
啟 21:17 又量其墻、得一百四十尺、以人之肘、即天使之肘為度、
啟 21:18 墻以雅斯畢寶石築之、邑以精金造之、似澄澈之琉璃、
啟 21:19 城垣之基、飾以各種寶石、一基乃雅斯畢寶石、二藍寶石、三綠瑪瑙、四綠寶石、
啟 21:20 五紅瑪瑙、六黃寶石、七黃璧璽、八水蒼玉、九紅璧璽、十翡翠、十一紅寶石、十二紫晶、
啟 21:21 十二門以十二珠作之、每門一珠、邑衢乃精金、似澄澈之琉璃、
<h2> 城中不需日月之輝天主榮光照之世上君王悉尊榮之
</h2>
啟 21:22 邑中不見有殿、全能之主天主及羔為其殿、
啟 21:23 邑中不需日月照之、有天主之榮光照之、有羔為其明燈、
啟 21:24 列邦 有原文抄本作蒙救之列邦人必行於其光、世上諸王以己尊榮歸於是邑、
啟 21:25 邑中無夜、常為白晝、門永不閉、
啟 21:26 人以列邦之尊榮亦歸是邑、
啟 21:27 凡不潔者、行可憎之事者、與言 言原文作為誑者、皆不得入此邑、惟錄於羔之生命册者、始得入焉、
啟 22:1 <h2>生命河自寶座而流</h2> 天使以生命水之河示我、其水明淨、澄澈如水晶、自天主及羔之寶座而出、
<h2> 河左右植生命樹
</h2>
啟 22:2 城衢之中、及河之左右、植有生命樹、結果十二種、每月結一種、 每月結一種或作每月結其果其樹之葉、乃為醫治異邦人、
<h2> 天主為邑中光輝
</h2>
啟 22:3 邑中不再有被詛者、天主及羔之寶座在彼、其僕必事之、
啟 22:4 僕必得見主面、主名亦書於僕之額、
啟 22:5 邑中無夜、不需燈光日光、蓋主天主自照之、其眾僕必為王至於世世、○
啟 22:6 天使語我曰、此言真實可信、聖先知之主天主、 聖先知之主天主有原文抄本作諸先知之神之主天主遣其使者、以迅速將成之事、示其眾僕、
啟 22:7 我將速至、守此書之預言者福矣、○
<h2> 天使不敢受拜
</h2>
啟 22:8 此諸事為我<u>約翰</u>所見所聞者、既見聞之、遂俯伏於以此事示我之天使足前、欲拜之、
啟 22:9 彼語我曰、不可、我與爾及爾兄弟諸先知、並守此書之言者、同為僕、爾當崇拜天主、
啟 22:10 又語我曰、勿封此書之預言、蓋其日期伊邇、
啟 22:11 不義者仍不義、污穢者仍污穢、義者仍義、聖者仍聖、
啟 22:12 我必速至、賞罰在我、按各人所行而報之、
啟 22:13 我乃亞勒法、我乃阿梅迦、我乃始、我乃終、我乃首先者、我乃末後者、
啟 22:14 守其誡者、 有原文抄本作凡洗滌己衣者乃為有福、彼等必得享生命樹之果、亦得由門中入邑、
啟 22:15 凡犬類、巫覡、行淫者、殺人者、拜偶像者、好誑言、並造誑言者、皆在邑外、○
啟 22:16 我耶穌遣我使者、以此諸事為諸教會告爾曹、我由<u>大衛</u>根所生者、 我由大衛根所生者原文作我乃大衛之根及<u>大衛</u>之苗裔、乃明耀之晨星、
啟 22:17 聖神與新婦皆曰、來、聞之者亦當曰來、凡渴者當來、凡欲之者、可以不費貲而取生命之水、○
<h2> 天主之言毫不可增減
</h2>
啟 22:18 我警戒凡聞此書預言之人、此預言如有加增之者、天主必以此書所錄諸災、加於其身、
啟 22:19 此書之預言、如有刪除之者、天主必由生命册、刪除其名、不許其居於聖城、使之不得享此書所錄之福、○
啟 22:20 證此事者曰、我誠然速至、阿們、主耶穌歟、切願爾至、○
啟 22:21 願我主耶穌基督之恩、偕爾眾、阿們、
